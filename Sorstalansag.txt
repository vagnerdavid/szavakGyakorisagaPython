Kertesz Imre  Sorstalanság 
Regény 
1 
Ma nem mentem iskolába. Azaz mentem, de csak, hogy hazakérezkedjem az osztályfõnökömtõl. Apám levelét is átadtam neki, amelyikben „családi okokra” hivatkozva kérelmezi a felmentésem. Kérdezte, mi volna az a családi ok. Mondtam neki, hogy apámat behívták munkaszolgálatra; akkor aztán nem is akadékoskodott tovább.

Nem haza, hanem az üzletünk felé iparkodtam. Apám úgy mondta, ott várnak. Még azt is hozzátette, igyekezzem, mert szükség lehet rám. Tulajdonképp ezért is kért el az iskolából. Vagy azért, hogy „maga mellett lásson ezen az utolsó napon, mielõtt elszakad hazulról”: mert ezt is mondta, bár igaz, máskor. Anyámnak mondta, úgy emlékszem, amikor reggel felhívta telefonon. Tudniillik csütörtök van, s ilyenkor meg vasárnap, szigorúan véve, anyámnak jár a délutánom. De apám a tudtára adta: - Gyurkát ma nem áll módomban átengedni hozzád -, és akkor ezzel indokolta. Bár meglehet, mégse. Kissé álmos voltam ma reggel, az éjszakai légiriadó következtében, s talán nem jól emlékszem. Abban viszont biztos vagyok, hogy mondta. Ha nem anyámnak, akkor másnak.

Pár szót én is beszéltem anyámmal, már nem emlékszem rá, mit. Azt hiszem, meg is neheztelt rám, mert kicsikét röviden voltam kénytelen bánni vele, apám jelenléte miatt: végre is, ma az õ kedvét kell néznem. Mikor már indulófélben voltam hazulról, még mostohaanyám is intézett néhány bizalmas szót hozzám az elõszobában, négyszemközt. Azt mondta, reméli, hogy ezen a számunkra oly szomorú napon az én „megfelelõ viselkedésemre is számíthat”. Nem tudtam, mit mondhatnék erre, s nem is mondtam semmit. De talán félremagyarázta a hallgatásomat, mert akkor mindjárt olyasféleképp folytatta, hogy nem az érzékenységemet akarta érinteni ezzel az intelmével, ami - tudja - úgyis fölösleges. Mert hiszen nem kétli, hogy tizenötödik esztendõmben járó, nagy fiú létemre magamtól is képes vagyok felfogni a bennünket ért csapás súlyosságát, így fogalmazta. Bólintottam. Láttam, be is éri ennyivel. Egy mozdulatot is megindított énfelém a kezével, s már-már attól féltem, hogy tán meg akarna ölelni. De aztán mégse tette, hanem csak mélyen felsóhajtott, hosszú, reszketeg lélegzettel. Észrevettem, a szeme is megnedvesedik. Kellemetlen volt. Azután elmehettem.

Az iskolától az üzletünkig gyalogosan tettem meg az utat. Tiszta, langyos reggel volt, ahhoz képest, hogy még csak tavasz eleje van. Ki is gombolkoztam volna, de azután meggondoltam: a könnyû ellenszélben még visszacsapódhatnék a kabátom szárnya, s eltakarná a sárga csillagomat, ami nem volna szabályos. Egynémely dologban most már körültekintõbben kell eljárnom. A fapincénk itt a közelben, egy mellékutcában van. Meredek lépcsõ visz le a homályba. Apámat és mostohaanyámat az irodában találtam: szûk, akváriumszerûen kivilágított üvegkalicka, mindjárt a lépcsõ tövében. Sütõ úr is velük volt, akit még onnan ismerek, hogy valaha a mi alkalmazásunkban állt mint könyvelõ, meg annak a másik, szabad ég alatt levõ raktárunknak a kezelõje, amit közben már meg is vásárolt tõlünk. Így mondjuk legalábbis. Sütõ úr ugyanis, mivel faji tekintetben õnéki teljesen rendben a szénája, nem visel sárga csillagot, s az egész csak amolyan üzleti cselfogás tulajdonképpen, ahogy én tudom, hogy õrködhessen az ottani javainkon, no meg, hogy ezalatt a bevételrõl se kelljen egészen lemondanunk.

Egy kicsit azért máshogy köszöntem neki, mint valamikor régebben, mert hát egy bizonyos értelemben mégiscsak fölibénk kerekedett; apámék is figyelmesebbek vele. Õ viszont annál inkább ragaszkodik hozzá, hogy apámat továbbra is „fõnök úrnak”, mostohaanyámat meg „drága nagyságos asszonyomnak” nevezze, mintha semmi se történt volna, és a kézcsókot se mulasztja el nála soha. Engem is a régi, tréfálkozó hangján fogadott. A sárga csillagomat észre se vette. Utána ottmaradtam, ahol voltam, az ajtó mellett állva, õk meg folytatták, amit a jöttöm miatt abbahagytak. Úgy néztem, épp valami tárgyalásukat szakíthattam félbe. Elõször nem is értettem, mirõl beszélnek. Egy pillanatra a szemem is lehunytam, mert kissé még káprázott, az odafönti napsütéstõl. Azalatt apám mondott valamit, mire kinyitottam, Sütõ úr. Barnás színezetû, kerek arcán - a keskeny bajuszkával meg a kis hézaggal az elülsõ két, széles, fehér foga közt - mindenütt sárgásvörös napkorongok ugráltak, mint fölfakadó kelések. A következõ mondatot megint apám mondta, s valami „áruról” szólt benne, amit „legjobb volna”, ha Sütõ úr „rögtön magával is vinne”. Sütõ úrnak nem volt kifogása; arra az íróasztalfiókból apám egy csomagocskát szedett elõ, selyempapírba burkolva és zsineggel is átkötve. Akkor láttam csak, hogy milyen áruról van is szó tulajdonképpen, mivel a lapos formájáról mindjárt ráismertem a csomagra: a doboz volt benne. A dobozban meg a fontosabb ékszereink és effélék vannak. Sõt, azt hiszem, egyenesen énmiattam hívták „árunak”, nehogy ráismerjek. Sütõ úr mindjárt az irattáskájába süllyesztette. Utána viszont egy kis vita kerekedett közöttük: Sütõ úr ugyanis elõvette a töltõtollát, s mindenképp „elismervényt” akart adni apámnak az „áruról”. Soká makacskodott, bár apám mondta néki, hogy „ne gyerekeskedjen”, meg hogy „köztünk nincs szükség ilyesmire”. Úgy vettem észre, Sütõ úrnak igen jólesett ez. Mondta is: - Tudom én, hogy megbízik bennem, fõnök úr; de hát a gyakorlati életben mindennek megvan a maga rendje és formája. - Még mostohaanyámat is segítségül hívta: - Nem igaz, nagyságos asszonyom? - De õ, fáradt mosollyal az ajkán, olyasmit mondott csak, hogy teljesen a férfiakra bízza ennek a kérdésnek a megfelelõ rendezését.

Kissé már eluntam a dolgot, mire végül mégiscsak eltette a töltõtollát; akkor meg az itteni raktárunk ügyén kezdtek rágódni, hogy mit is tegyenek a benne levõ sok deszkával. Hallottam, apám úgy vélte, sietni kell, mielõtt még a hatóság „esetleg rátenné a kezét az üzletre”, s fölkérte Sütõ urat, legyen mostohaanyám segítségére ebben a dologban az õ üzleti tapasztalataival és szakértelmével. Sütõ úr, mostohaanyámhoz fordulva, mindjárt kijelentette: - Magától értetõdik, nagyságos asszonyom. Hiszen úgyis állandó kapcsolatban leszünk, az elszámolások miatt. - Azt hiszem, a nála levõ telepünkrõl beszélt. Nagy soká végre búcsúzkodni kezdett. Hosszan, elborult arccal rázogatta apám kezét. Mindamellett úgy vélte, hogy „ilyen percben nincs helye a sok beszédnek”, s ezért egyetlen búcsúszót kíván csak apámnak mondani, ezt: - A mielõbbi viszontlátásra, fõnök úr. Apám egy kis, ferde mosollyal felelte néki: - Reméljük, így lesz, Sütõ úr. - Ugyanakkor mostohaanyám kinyitotta a táskáját, egy zsebkendõt emelt ki onnan, s egyenesen a szeméhez vitte. Torkában különös hangok bugyogtak. Csönd lett, s nagyon kínos volt a helyzet, mivel olyan érzésem támadt, hogy nekem is tennem kéne valamit. De hirtelen ért az esemény, nem jutott semmi okos az eszembe. Láttam, Sütõ urat is feszélyezi a dolog: - De nagyságos asszonyom - így szólt -, nem szabad. Komolyan nem. - Kissé ijedtnek látszott. Lehajolt, ráejtette szinte a száját mostohaanyám kezére, hogy elvégezze rajta a szokásos kézcsókját. Utána mindjárt az ajtó felé iramodott: alig maradt annyi idõm, hogy félreugorjam elõle. Tõlem el is felejtett elbúcsúzni. Miután kiment, még hallottuk egy ideig a nehéz járását a lépcsõfokok deszkáin.

Valamennyi hallgatás után apám ezt mondta: - Nohát, ennyivel is könnyebbek lettünk. - Amire mostohaanyám, kicsikét fátyolos hangon még, megkérdezte, nem kellett volna-e apámnak mégiscsak elfogadnia azt a bizonyos nyugtát Sütõ úrtól. De apám azt felelte, hogy egy ilyen nyugtának semmiféle „gyakorlati értéke” sincs, azon túl, hogy még veszélyesebb is volna rejtegetni, mint akár a dobozt magát. S elmagyarázta néki: most mindent „egyetlen lapra kell feltennünk”, mégpedig arra, hogy teljes mértékben megbízunk Sütõ úrban, annálfogva, mivelhogy egyéb megoldás a mi számunkra jelenleg amúgy sincsen. Arra mostohaanyám elhallgatott, de aztán megjegyezte, hogy bár igaza lehet apámnak, õ valahogy mégis biztosabban érezné magát „egy nyugtával a kezében”. Viszont nem volt képes kellõen megmagyarázni, miért. Akkor apám sürgette, lássanak már neki a rájuk váró munkának, mivel, amint mondta, az idõ halad. Az üzleti könyveket akarta ugyanis átadni néki, hogy nélküle is eligazodhasson bennük, s hogy az üzletnek ne kelljen megállnia azért, amiért õ a munkatáborban lesz. Közben még velem is váltott pár futó szót. Kérdezte, simán elengedtek-e az iskolából, és így tovább. Végül mondta, üljek csak le és viselkedjem csöndesen, amíg õk mostohaanyámmal el nem végzik a dolgukat, a könyvekkel.

Csakhogy ez sokáig tartott. Egy ideig próbáltam türelmeskedni, s apámra iparkodtam gondolni, pontosabban arra, hogy holnap elmegy, és valószínû, soká nem fogom látni azután; de valamennyi idõ múlva belefáradtam ebbe a gondolatba, és akkor, mivel semmi egyebet se tehettem apámért, unatkozni kezdtem. Az üldögélés is nagyon elfárasztott, s csak azért, hogy valami változás történjen, felálltam s vizet ittam a vízcsapból. Nem szóltak semmit. Késõbb egyszer a deszkák közé is hátramentem, kisszükséget végezni. Mikor visszajöttem, kezet mostam a csömpe kagylójú, rozsdás mosdónál, majd utána kicsomagoltam az iskolatáskámból és megettem az uzsonnámat, s végezetül újra vizet ittam rá a csapból. Nem szóltak semmit. Visszaültem a helyemre. Aztán rettentõen unatkoztam, még nagyon sokáig.

Már dél is megvolt, amikor följöttünk az utcára. Megint káprázott a szemem, most meg a világosság bántotta. Apám soká bajlódott a két szürke vaslakat zárjaival, már-már az volt az érzésem, szándékosan. A kulcsokat utána mostohaanyámnak adta oda, mivel õneki többé már nem lesz szüksége rá. Onnan tudom, mert mondta. Mostohaanyám kinyitotta a táskáját, féltem, megint a zsebkendõ miatt: de csak a kulcsokat süllyesztette belé. Nagy sietve útnak eredtünk. Elõször azt hittem, haza; de nem, elõbb még bevásárolni mentünk. Mostohaanyámnak egész terjedelmes listája volt róla, mi mindenre lesz szüksége apámnak a munkatáborban. Egy részét tegnap már be is szerezte. A többinek viszont most kellett még utánajárnunk. Egy kicsit kényelmetlen érzés volt velük mennem, így, hármasban, s mindhármunkon sárga csillag. Ha egyedül vagyok, a dolog szórakoztat inkább. Velük együtt viszont szinte már feszélyezett. Nem tudnám megmagyarázni, miért. Késõbb azonban már nem ügyeltem erre. Az üzletekben mindenütt sokan voltak, kivéve abban, ahol a hátizsákot vettük: itt csak mi voltunk a vevõk. A levegõ egész át volt itatva a preparált vásznak orrcsavaró szagával. A boltos, elsárgult kis öregember, de villogó mûfogsorral, és könyökvédõvel az egyik karján, meg a kövér felesége igen szívélyes volt hozzánk. Sokféle árucikket halmoztak elénk a pultra. Megfigyeltem, hogy a boltos „fiamnak” hívja az öregasszonyt, s mindig õt szalajtja a cikkekért. Ismerem különben az üzletet, mert közel esik a lakhelyünkhöz, de idebent még nem jártam. Afféle sportüzlet tulajdonképpen, bár egyebet is árusítanak. Legújabban még saját gyártású sárga csillag is kapható náluk, mert hát sárga kelmében most persze nagy a hiány. (Ami nekünk kellett, arról mostohaanyám még idején gondoskodott.) Ha jól látom, az a találmányuk, hogy valami kartonlapra van ráfeszítve a szövet, s így persze csinosabb, no meg a csillagok szára sincs oly nevetséges módon elszabva, mint ahogy némelyik otthoni készítményen látni. Észrevettem, hogy nekik maguknak is a saját portékájuk díszlik a mellükön. S ez olyan volt, mintha csak azért viselnék, hogy kedvet csináljanak hozzá a vásárlóknak.

De már jött is az öregasszony az árukkal. Még elõbb történt, hogy a boltos megkérdezte: szabad-e érdeklõdnie, vajon munkaszolgálathoz végzünk-e beszerzést? Mostohaanyám mondta az igent. Az öreg szomorúan bólintott. Még az elaggott, májfoltos két kezét is fölemelte s egy sajnálkozó mozdulattal roskasztotta vissza maga elé a pultra. Akkor mostohaanyám említette néki, hogy hátizsákra volna szükségünk, s megtudakolta, van-e. Az öreg habozott, s utána azt mondta: - Az önök számára lesz. - A feleségének meg odaszólt: „Fiam, a raktárból hozz az úrnak!” A hátizsák rögtön meg is felelt. De a boltos elszalajtotta a feleségét még néhány egyéb tárgyért is, amit véleménye szerint - „apám nem nélkülözhet ott, ahová megy”. Általában igen tapintatosan és együttérzõn beszélt hozzánk, s lehetõleg mindig elkerülte, hogy a „munkaszolgálat” kifejezést kényszerüljön alkalmazni. Csupa hasznavehetõ holmit mutatott, légmentesen elzárható ételcsajkát, zsebkést, sokféle szerszámmal a tokjában, oldaltáskát, s így tovább, amiket, mint említette, keresni szoktak nála „hasonló körülmények között”. Mostohaanyám a zsebkést meg is vásárolta apámnak. Nekem is tetszett. Mikor aztán mindent beszereztünk, a boltos odaszólt a feleségének: „Kassza!” Amire az öregasszony, fekete ruhába bújtatott, lágy testével nagy nehezen benyomakodott a kasszagép és egy kipárnázott karosszék közé. A boltos egészen az ajtóig elkísért. Ott azt mondta, hogy „legyen máskor is szerencséje”, majd bizalmasan apámhoz hajolva, halkan még hozzátette: - Úgy, ahogyan mi gondoljuk: uraságod meg én.

Most végre már csakugyan hazafelé tartottunk. Egy nagy bérházban lakunk, a tér közelében, ahol a villamosmegálló is van. Már az emeleten jártunk, amikor mostohaanyámnak eszébe jutott: elfeledte beváltani a kenyérjegyet. Nekem kellett visszamennem a pékhez. Egy kis sorállás után jutottam csak be az üzletbe. Elõször a szõke, nagy mellû feleséghez kellett járulnom: õ vágta le a kenyérjegy megfelelõ kockáját, s aztán tovább, a pékhez, aki a kenyeret mérte. Nem is felelt a köszönésemre, mivel a környéken köztudott dolog róla, hogy nem szíveli a zsidókat. Ezért is lökött oda pár dekával kevesebb kenyeret. Viszont azt is hallottam, hogy így marad néki több fölöslege a fejadagokból. És valahogyan, a mérges pillantásából meg az ügyes mozdulatából, abban a percben egyszerre meg is értettem a gondolatmenete igazságát, amiért nem is lehet szívelnie a zsidókat: akkor ugyanis az a kellemetlen érzése lehetne, hogy becsapja õket. Így azonban a meggyõzõdése szerint jár el, s egy eszme igazsága kormányozza a cselekvését, ami már viszont - beláttam - egészen másvalami lehet, persze.

Siettem haza a péktõl, mivel igen éhes voltam már, s ezért épp csak egy szóra voltam hajlandó megállni Annamáriával: ahogy nekivágtam a lépcsõknek, õ ugyanakkor szökdécselt lefelé. A mi emeletünkön, Steineréknél lakik, akikkel meg az öreg Fleischmannéknál szoktunk találkozni, újabban minden este. Régebben nemigen vettünk tudomást a szomszédságról: de hát most kiderült, azonos a fajtánk, s ez megkíván egy kis esti nézetcserét a közös kilátások ügyében. Mi ketten addig másról szoktunk beszélgetni, s így tudtam meg, hogy Steinerék tulajdonképpen csak a nagybátyja meg a nénikéje: válnak ugyanis a szülei, s minthogy ez ideig még nem tudtak egyezségre jutni fölötte, azért döntöttek úgy, hogy inkább itt legyen, ahol egyiküknél sincs. Azelõtt nevelõintézetben volt, ugyanezért, mint különben régebben én is. Õ is tizennégy éves, körülbelül. Hosszú nyaka van. A sárga csillagja alatt már mell kezd domborodni néki. Szintén a pékhez küldték. Azt is tudni kívánta: nincs-e kedvem délutánra egy kis römizéshez, négyesben, vele és a két nõvérrel? Ezek meg a fölöttünk lévõ emeleten laknak. Annamária barátságot tart velük, de én csak futólag ismerem õket, a folyosóról meg a légoltalmi pincébõl. A kisebbik még csak úgy tizenegy-tizenkét éves formának látszik. A nagyobbik, mint Annamáriától tudom, õvele egyidõs. Némelykor, ha épp az udvari szobánkban vagyok, szoktam is látni õt el- vagy hazasietni, szemben a folyosón. Párszor a kapualjban is szembetalálkoztam már vele. Gondoltam, most így akkor közelebbrõl is megismerhetném: lett volna kedvem hozzá. De ugyanabban a pillanatban apám is eszembe jutott, s mondtam a lánynak: ma nem, mivel behívták apámat. Akkor õ is mindjárt emlékezett, hogy odahaza, a bácsijától hallott már apám ügyérõl. Ezt az észrevételt tette: - Persze. - Egy kicsikét hallgattunk. Aztán megkérdezte: - És holnap? - De én azt mondtam neki: - Inkább holnapután. - S még ehhez is mindjárt hozzátettem: - Talán.

Amikor hazaértem, apámat és mostohaanyámat már az asztalnál találtam. Mialatt a tányérommal foglalatoskodott, mostohaanyám megkérdezte: éhes vagyok-e? Azt mondtam: - Rettentõen -, hirtelenjében nem gondolva egyébre, s mert hát csakugyan így állt a helyzet. Meg is rakta a tányéromat, de már a magáéra alig vett valamit. Nem is én, hanem apám vette észre, s kérdezte tõle: miért? Valahogy úgy válaszolt, hogy jelen pillanatban a gyomra képtelen volna bármilyen ételnek is a befogadására, s akkor már magam is mindjárt láttam a hibámat. Igaz, apám helytelenítette a cselekvését. Azzal érvelt, nem szabad elhagynia magát, épp most, mikor az õ erejére és kitartására van a legnagyobb szükség. Mostohaanyám nem válaszolt, de hallottam valamit, s amikor felpillantottam, láttam is, mit: sírt. Megint igen kínos volt, igyekeztem csak a tányéromba nézni. Mégis észrevettem apám mozdulatát, amint a keze után nyúlt. Egy perc múlva azt hallottam, hogy nagy csendben vannak, s mikor vigyázva megint rájuk tekintettem, kéz a kézben ültek, és erõsen nézték egymást, olyan módon, mint egy férfi meg egy nõ. Ezt sohasem szerettem, s most is feszélyezett. Pedig hát alapjában egész természetes a dolog, azt hiszem. Mégse szeretem. Nem tudom, miért. Mindjárt könnyebb volt, amikor újra beszélgetni kezdtek. Sütõ úr is megint szóba került, röviden, s persze a doboz meg a másik telepünk: hallottam, apámat megnyugtatta, hogy legalább ezeket, ahogy megjegyezte, „jó kezekben tudja”. Mostohaanyám is osztozott vele ebben a megnyugvásában, bár futólag ismét szóba hozta a „biztosítékok” ügyét, olyan formában, hogy azok csakis a bizalmi szón alapulnak, s hogy nagy kérdés, vajon elegendõ-e az ilyesmi. Apám vállat vont, és azt válaszolta, hogy nemcsak az üzleti életben, hanem „az élet többi területein” sincs többé biztosíték semmire. Mostohaanyám egy felszakadó sóhajjal tüstént egyetértett vele: már bánta, hogy említést tett a dologról, s kérte apámat, ne beszéljen így, ne gondoljon ilyesmire. De akkor meg arra gondolt, hogy miképp lesz képes mostohaanyám megbirkózni a reá háruló nagy gondokkal, ilyen súlyos idõk közepette, õnélküle, egyedül: de mostohaanyám azt felelte, nem lesz egyedül, hiszen itt állok mellette én. Mi ketten - így folytatta - majd vigyázunk egymásra addig, míg apám újra vissza nem tér közénk. S engem is megkérdezett, felém fordítva és kissé féloldalt hajtva a fejét: így lesz-e vajon? Mosolygott, de közben reszketett azért az ajka. Azt mondtam neki: így. Apám is rám nézett, szelíd volt a szeme. Valahogy megkapott ez, s hogy megint tegyek érte valamit, eltoltam magam elõl a tányérom. Észrevette, s kérdezte, miért tettem. Azt mondtam: - Nincs étvágyam. - Láttam, jólesik neki: végigsimított a fejemen. S ettõl az érintéstõl a mai napon most elõször fojtogatta valami az én torkomat is; de nem sírás, hanem valami émelygésféle. Szerettem volna, ha apám már nem lenne itt. Igen rossz érzés volt, de hát oly tisztán éreztem, hogy nem gondolhattam róla semmi mást, és egész összezavarodtam abban a percben. Mindjárt utána már tudtam volna sírni, de nem volt idõm rá, mivel jöttek a vendégek.

Mostohaanyám már az elõbb szólt róluk: csak a legszûkebb család jön - így mondta. S apám valamilyen mozdulatára hozzátette: - De hiszen el akarnak búcsúzni tõled. Ez csak természetes! - S már szólt is a csengõ: mostohaanyám nõvére jött meg és a mamája. Hamarosan apám szülei, nagyapám és nagyanyám is megérkeztek. Nagyanyámat sietve mindjárt a kanapéra ültettük, mert õvele az a helyzet, hogy még a nagyítólencse vastagságú szemüvegén keresztül is alig lát valamit, s legalább ily mértékben süket is. De azért szeretne részt venni és segédkezni a körötte folyó eseményekben. Olyankor azután sok munka van vele, egyfelõl mert folyton a fülébe kell kiabálni, hol tartanak a dolgok, másfelõl viszont ügyesen megakadályozni, hogy beléjük is avatkozzon, mert hát csak zavart támasztana a ténykedése.

Mostohaanyám mamája kúpforma, harcias kalapban érkezett, karimával: elöl egy toll is volt rajta, keresztben. Hamarosan levette azonban, s akkor elõtûnt a szép, ritkás, hófehér haja, a vékony fonatú, csenevész kontyával. Keskeny, sárga arca van, két nagy, sötét szeme, a nyakáról meg két hervadt bõrlebeny fityeg: valami nagyon okos, kifinomult vadászebhez hasonlít. Kissé folyton reszket a feje. Õrá jutott a feladat, hogy apám hátizsákját becsomagolja, minthogy az efféle munkákat õ igen érti. Rögtön dologhoz is látott, a lista szerint, amit mostohaanyám nyújtott néki át.

Mostohaanyám nõvérének azonban már semmi hasznát se vehettük. Sokkal idõsebb mostohaanyámnál, és mintha nem is a testvére volna: kicsi, kövérkés, és olyan az arca, mint egy csodálkozó bábué. Rengeteget fecsegett, sírt is, és mindenkit megölelt. Én is csak nehezen szabadulhattam a lágy tapintású, púderszagú mellérõl. Amikor leült, testének minden húsa ráomlott a kurta combjaira. És hogy a nagyapámról is szóljak: õ meg ott maradt, állva, a nagyanyám kanapéja mellett, s türelmes, rezzenetlen arccal hallgatta a panaszait. Elõször apám miatt sírdogált; hanem ezt a gondját idõvel a saját bajai kezdték feledtetni véle. A fejét fájlalta, s a zúgásról és morajlásról panaszkodott, amit a vérnyomása idéz elõ a fülében. Nagyapám megszokta már: nem is válaszolt neki. Viszont el se mozdult mellõle, végig. Egyszer se hallottam megszólalni, de ahányszor arrafelé esett a pillantásom, mindig ott láttam, ugyanabban a sarokban, ami lassanként elhomályosult, ahogy a délután elõrehaladt: már csak a csupasz homlokaira s az orrának görbületére jutott valami sárgás, tompa fény, míg a szeme gödre meg arcának alsó fele az árnyékba süppedt. S csak apró szemének villogásán látszott, hogy azért minden mozgást követ a szobában, észrevétlen.

Azonfölül megjött még mostohaanyámnak egy unokanõvére, a férjével. Ezt Vili bácsinak szólítom, mivel ez a neve. Valami könnyû hiba van a járása körül, emiatt visel az egyik lábán vastagabb talpú cipõt, viszont ennek köszönheti azt a kiváltságát is, hogy õnéki nem kell munkatáborba mennie. Körteforma feje van, fölül széles, domború és kopasz, az orcáinál s az álla felé pedig vékonyabb. Tisztelik a véleményét a családban, mert mielõtt még lóversenyirodát nyitott volna, újságírással is foglalkozott. Most is rögtön érdekes hírekrõl kívánt beszámolni, amiket „bizalmas forrásból” nyert és „abszolút hiteleseknek” nevezett. Beleült egy karosszékbe, s a rossz lábát mereven elõrenyújtva, a kezét meg száraz zörejjel egymáshoz dörzsölgetve a tudtunkra adta, hogy hamarosan „gyökeres fordulat várható a helyzetünkben”, minthogy „titkos tárgyalások” indultak meg rólunk „a németek és a szövetséges hatalmak közt, semleges közvetítéssel”. A németek ugyanis, ahogy Vili bácsi elmagyarázta, „ma már maguk is felismerték reménytelen helyzetüket a frontokon”. Az volt a nézete, hogy mi, „Budapest zsidósága”, valósággal „kapóra jöttünk” nékik abban a törekvésükben, hogy „elõnyöket csikarjanak ki bõrünkön a szövetségesektõl”, akik persze meg is tesznek majd értünk minden lehetõt; s itt megemlített egy õszerinte „fontos tényezõt”, amit még újságíró-tapasztalatából ismert, s amit „a világ közvéleményének” hívott; úgy mondta, hogy ezt az utóbbit „megrázták” a velünk történõ események. Az alku persze kemény - így folytatta -, s épp ez a magyarázata az ellenünk való intézkedések pillanatnyi súlyosságának; de hát ezek csupán természetes folyományai „a nagy játszmának, amelyben mi egy elképesztõ arányú nemzetközi zsarolási manõver eszközei vagyunk tulajdonképpen”; mondta azonban, hogy õ, aki jól tudja azt is, ami ezalatt a „színfalak mögött történik”, mindezt elsõsorban „látványos blöffnek” nézi csupán, a magasabb ár elérése érdekében, és csak egy kis türelmet kért tõlünk, amíg „az események kibontakoznak”. Amire apám megkérdezte tõle, vajon várható-e holnapra ez, vagy pedig tekintse a maga behívóját is „csupán blöffnek”, sõt talán el se menjen a munkatáborba holnap. Erre kicsikét zavarba jött. Azt felelte: - No nem, persze nem. - Mondta azonban, hogy õ egész nyugodt afelõl, hogy apám hamarosan újra itthon lesz. - A tizenkettedik órában vagyunk - így szólt, egyre a kezét dörzsölgetve. S még azt is hozzátette: - Bár olyan biztos lettem volna akármelyik tippemben, mint ebben, akkor most nem egy sóher lennék! - Még folytatni akarta, de mostohaanyám meg a mamája épp végzett a hátizsákkal, s apám fölkelt a helyérõl, hogy kipróbálja a súlyát.

Utolsónak mostohaanyám legidõsebb bátyja, Lajos bácsi érkezett. Õ valami igen fontos tisztséget tölt be a családunkban, bár egész pontosan meghatározni nem tudnám, milyet. Mindjárt négyszemközt kívánt beszélni apámmal. Az volt a megfigyelésem, hogy apámat idegesíti ez, s bár igen tapintatos formában, de azon van, hogy hamar végezzen vele. Akkor meg váratlanul engemet vett munkába. Azt mondta, hogy szeretne velem „elbeszélgetni egy kicsit”. Magával cipelt a szobának egy elhagyatott sarkába, s odaállított egy szekrényhez, szembe magával. Azzal kezdte, hogy mint tudom, apám holnap „elhagy bennünket”. Mondtam, hogy tudom. Akkor azt akarta hallani, fog-e hiányozni számomra a jelenléte. Azt válaszoltam, mialatt kissé idegesített a kérdése, hogy: - Természetesen. - S mert ezt kevésnek találtam valahogyan, rögtön meg is toldottam még: - Nagyon. - Amire egy ideig csak hosszasan bólogatott, panaszos arckifejezéssel.

Utána viszont pár érdekes és meglepõ dolgot tudtam meg tõle. Azt például, hogy életemnek egy bizonyos korszaka, amit „a gondtalan, boldog gyermekéveknek” mondott, ezzel a mai, szomorú nappal immáron lezárul számomra. Bizonyára - mondta - ilyen formában még nem is gondoltam erre. Beismertem: nem. De bizonyára - így folytatta - azért mégse okoznak nekem különösebb meglepetést a szavai. Megint azt mondtam: nem. Akkor a tudomásomra hozta, hogy apám távoztával mostohaanyám támasz nélkül marad, s bár a család „rajtunk fogja tartani a szemét”, mégis, a fõ támasza néki ezentúl én leszek. Bizony - mondta -, idõ elõtt kell majd rájönnöm arra, hogy „mi a gond és mi a lemondás”. Mert hát nyilvánvaló, hogy ezentúl nem mehet majd olyan jól a sorom, mint eddig - s ezt nem is kívánja titkolni elõttem, mivel „felnõtt módján” beszél velem. - Most már - így szólt - te is a közös zsidó sors részese vagy -, majd bõvebben is kitért erre, megemlítve, hogy ez a sors „évezredek óta tartó szakadatlan üldöztetés”, amelyet azonban a zsidóknak „belenyugvással és áldozatos türelemmel kell fogadniok”, minthogy azt Isten mérte reájuk a hajdani bûneik miatt, s épp ezért csak Õtõle várhatják a kegyelmet is; Õ viszont addig azt várja tõlünk, hogy ebben a súlyos helyzetben mindnyájan helytálljunk, azon a helyen, amelyet Õ jelölt ki számunkra, „erõnk és képességeink szerint”. Nekem például - így tudtam meg tõle - a családfõ szerepében kell helytállanom a jövõben. És megtudakolta, érzek-e magamban erõt és felkészültséget ehhez. Bár nem értettem egész pontosan az idevezetõ gondolatmenetét, különösen, amit a zsidókról, a bûnükrõl meg az Istenükrõl mondott, mégis, valahogyan megfogtak a szavai. Azt mondtam hát: „igen”. Elégedettnek látszott. Helyes, mondta. Mindig is tudta, hogy értelmes fiú vagyok, aki „mély érzelmekkel és komoly felelõsségtudattal” rendelkezem; s a sok csapás közt ez bizonyos mértékig vigaszt jelent néki - mint a szavaiból kiderült. S most ujjaival, amiket külsõ oldalukon szõrcsomók, a belsõn pedig könnyû nyirok lepett, az államnál fogva fölemelte az arcomat, és halk, kissé remegõ hangon így szólt: - Apád nagy útra készül. Imádkoztál érte? - Volt a tekintetében valami szigorúság, s talán ez ébresztette föl bennem egy mulasztás kínos érzését apám iránt, mert hát magamtól erre bizony nem gondoltam volna. Most viszont, hogy fölkeltette bennem, egyszer csak tehernek kezdtem érezni, mint valami tartozást, s hogy szabaduljak ettõl, megvallottam néki: - Nem. - Gyere velem - mondta.

Az udvari szobánkba kellett átkísérnem. Itt imádkoztunk, néhány vedlett, használaton kívüli bútordarab körében. Lajos bácsi elõször is kerek, selymes fényû, kis fekete sapkát illesztett fejének arra a hátsó pontjára, ahol apró tisztást képez a gyérülõ, szürke haja. Nekem is magammal kellett hoznom az elõszobából a sapkámat. Akkor még egy fekete kötésû, piros szegélyes könyvecskét szedett elõ a kabátja belsejébõl, a felsõ zsebébõl meg a szemüvegét. Azután beléfogott az imádság fölolvasásába, nekem pedig utána kellett mondanom a szövegbõl mindig annyit, amennyivel elõttem járt. Elõször jól ment, hamarosan azonban kezdtem ebbe a munkába beléfáradni, s némileg az is zavart, hogy egy szót se értettem abból, amit Istennek mondtunk, mivel Õhozzá héberül kell fohászkodnunk, én viszont ezt a nyelvet nem ismerem. Így aztán, hogy mégis követni tudjam, egyre Lajos bácsi szájmozgására kényszerültem figyelni, úgyhogy az egészbõl tulajdonképp csak ezeknek a nedvesen vonagló, húsos ajkaknak a látványa meg egy idegen nyelv értelmetlen zöreje maradt végül meg bennem, amit mi magunk mormoltunk. No meg egy kép, amit Lajos bácsi válla fölött, az ablakon keresztül láttam: a nagyobbik nõvér épp akkor sietett végig a mi emeletünk fölött függõ, szemközti folyosón, a lakásuk irányába. Azt hiszem, meg is zavarodtam egy csöppet a szövegben. De hát az ima végeztével Lajos bácsi elégedettnek látszott, és olyan kifejezés volt az arcán, hogy már-már magam is úgy éreztem: csakugyan, intéztünk valamit apám ügyében. S valóban, ez végül is jobb volt persze, mint elõbb, azzal a bizonyos terhes és követelõ érzéssel.

Visszatértünk az utcai szobába. Bealkonyult. A légoltalmi papirossal beragasztott ablaktáblákat rácsuktuk az odakint kéklõ, párás tavaszi estére. Egész beszorultunk a szobába ezzel. Már fárasztott a zsivaj. A cigaretták füstje is marni kezdte a szemem. Sokat kellett ásítanom. Mostohaanyám mamája megterítette az asztalt. A vacsoránkat õ maga hozta nekünk, a nagy kézitáskájában. Húst is beszerzett hozzá, a feketepiacról. Ezt még elõbb, az érkeztekor beszélte el. Apám ki is fizette akkor néki, a bõrtárcájából. Már mindnyájan a vacsoránál ültünk, amikor egyszer csak beállított még Steiner és Fleischmann bácsi. Õk is apámtól akartak elbúcsúzni. Steiner bácsi mindjárt azzal kezdte, hogy „senki se zavartassa magát”. Azt mondta: - Steiner vagyok, tessenek csak ülve maradni. - Lábán most is a foszladozó papucs, nyitott mellénye alól elõdomborodott a hasa, s a szájában is ott volt az örökös, rossz szagú szivarcsonk. Nagy, vörös feje van, arcán furcsán hat a gyermekesen elválasztott frizurája. Fleischmann bácsi egész elveszett mellette, mert õ meg apró, igen gondozott külsejû, s fehér haja, szürkés színû bõre, bagolyszerû szemüvege és kissé mindig aggodalmas kifejezésû arca van. Szótlanul hajlongott Steiner bácsi oldalán, s az ujjait tördelte, mintegy mentegetõzve, szinte úgy látszott, Steiner bácsi miatt. Ebben azonban nem vagyok bizonyos. A két öreg elválaszthatatlanul összetart, habár örökös köztük a vita, mert nincs oly kérdés, amelyben egyetértenének. Egymás után kezet szorítottak apámmal. Steiner bácsi a hátát is megveregette. „Öregfiúnak” nevezte, és azt a régi tréfáját is elsütötte: - Hát csak le a fejjel és sose veszítsük el a csüggedtségünket. - Mondta még - amire Fleischmann bácsi is igen bólogatott -, hogy rám meg a „fiatalasszonyra” (ahogy mostohaanyámat hívta) továbbra is gondot viselnek majd. Apró szemével pislogott. Utána a hasához húzta és megölelte apámat. Mikor elmentek, minden belefulladt az étkezõeszközök csörgésébe, a beszélgetés morajába, az ételek meg a vastag dohányfüst párájába. Már csak egy-egy arc vagy mozzanat összefüggéstelen töredéke jutott el hozzám, mintegy kiválva a köröttem levõ ködbõl, kiváltképpen mostohaanyám mamájának reszketeg, sárga, csontos feje, ahogyan minden tányérról gondoskodik; aztán Lajos bácsi tiltón maga elé meredõ két tenyere, amint nem kér a húsból, mivel az disznóból való, és tiltja a vallás; mostohaanyám nõvérének pufók orcái, mozgó állkapcsa és könnyezõ szeme; majd váratlanul Vili bácsi csupasz koponyája emelkedett rózsaszínûen a lámpa fénykörébe, s hallottam újabb, bizakodó fejtegetésének a foszlányait; továbbá emlékszem még Lajos bácsi ünnepélyes, néma csöndben fogadott szavaira, amikben Isten segítségét kérte abban a tárgyban, hogy „hamarosan ismét a családi asztalnál ülhessünk mindannyian, békében, szeretetben, egészségben”. Apámat alig-alig láttam, és mostohaanyámból is csak annyi jutott el hozzám, hogy igen sokat és figyelmesen törõdtek vele, szinte többet, mint apámmal, meg hogy egyszer fájt a feje, s néhányan faggatták, nem óhajt-e tablettát vagy borogatást: de egyiket se kérte. Szabálytalan idõközönként viszont föl kellett figyelnem nagyanyámra, hogy mennyit volt útban, hogy minduntalan vissza kellett vezetni a kanapéjához, a sok panaszára meg a semmit se látó szemére, amit a vastag, könnyektõl lepett, bepárásodott nagyítóüveg olyannak mutatott, mint két különös, verítéket kiválasztó rovart. Aztán, egy bizonyos pillanatban mindenki fölkelt az asztaltól. Akkor kezdõdött el a végsõ búcsúzkodás. De nagyanyám és nagyapám külön, valamivel mostohaanyám családja elõtt távozott. S ennek az egész estének talán a legkülönösebb élménye maradt számomra nagyapámnak az egyetlen tette, amivel észrevétette magát: mikor az éles, kicsiny madárfejét egyetlen pillanatra, de egészen vadul, esztelen módon szinte, apám kabátjához tapasztotta, a mellén. Egész, görcsbe húzott teste megvonaglott. Utána gyorsan iparkodott kifelé, nagyanyámat a könyökénél vezetve. Mindenki utat nyitott nékik. Azután többen engem is megöleltek, és szájak tapadós nyomát éreztem az arcomon. Végre hirtelen csönd lett, mivel mindnyájan elmentek.

S akkor még én is búcsút vettem apámtól. Vagy inkább õ éntõlem. Nem is tudom. A körülményekre se emlékszem pontosan: apám kimehetett a vendégekkel, mert egy darabig magam maradtam a vacsora roncsaival borított asztalnál, s csak arra riadtam föl, hogy apám visszatért. Egyedül volt. Tõlem kívánt elbúcsúzni. Holnap hajnalban erre már nem lesz idõ - így mondta. Nagyjából õ is olyasmiket sorolt elõ a felelõsségemrõl meg a felnõtté válásomról, amiket Lajos bácsitól hallottam már egyszer ezen a délutánon, csak Isten nélkül, nem olyan szép szavakkal, és sokkal rövidebben. Anyámat is megemlítette: úgy vélte, õ most talán megpróbál majd engem „magához csábítani hazulról”. Láttam, ez a gondolat igen aggasztotta. Õk ketten ugyanis sokáig tusakodtak egymással a birtoklásom ügyében, míg végül a bíróság ítélete apámnak kedvezett: most aztán, s ezt érthetõnek is találtam, nem akarhatta elveszíteni a rám való jogát, csupán a hátrányos helyzete folytán. De nem a törvényre, hanem az én belátásomra hivatkozott, s a különbségre mostohaanyám közt, aki „meleg, családi otthont teremtett” számomra, meg anyám közt, aki viszont „elhagyott” engem. Figyelni kezdtem rá, mivel errõl a részletrõl anyámtól másként értesültem: õszerinte meg apám volt a hibás. Ezért is kényszerült másik férjet választani magának, egy bizonyos Dini (valójában: Dénes) bácsit, aki különben épp a múlt héten ment el, szintén a munkatáborba. De hát pontosabbat valójában sohase sikerült megtudnom, s apám most is mindjárt újra visszakanyarodott mostohaanyámhoz, megemlítve: néki köszönhetem, hogy kikerültem az internátusból, és hogy az én helyem „itthon van, õmellette”. Soká beszélt még róla, s most már sejtettem, mostohaanyám miért nincs jelen a szavainál: biztosan feszélyezték volna. Engem viszont fárasztani kezdtek némileg. S már nem is tudom, mit ígértem meg apámnak, mikor ezt kívánta tõlem. A következõ percben azonban egyszerre csak a karjai közt találtam magam, s a szorítása váratlanul és valahogy fölkészületlenül ért, a szavai után. Nem tudom, ettõl eredtek-e meg a könnyeim, vagy egyszerûen a kimerültségtõl, vagy pedig tán, mert mostohaanyám legelsõ, reggeli figyelmeztetése óta készültem rá valahogyan, hogy ebben a bizonyos pillanatban föltétlenül el kell hogy eredjenek: de bármiért is, mégiscsak jó, hogy így történt, s úgy éreztem, apámnak is jólesett, hogy láthatta. Akkor aztán lefeküdni küldött. Igen fáradt is voltam már. De - gondoltam - mégis, legalább egy szép nap emlékével bocsáthattuk a munkatáborba szegényt.

2 
Már két hónapja, hogy apámat elbúcsúztattuk. Itt a nyár. De a gimnáziumban már rég, még a tavasszal kiadták a vakációt. Arra hivatkoztak: háború van. A repülõgépek is gyakran jönnek bombázni a várost, s a zsidókról is hoztak azóta újabb törvényeket. Két hét óta magam is dolgozni tartozom. Hivatalos papiroson értesítettek: „állandó munkahelyre nyert beosztást”. A címzés „Köves György kisegítõ elõképzõs ifjúnak” szólított, s így mindjárt láttam, a leventék keze van az ügyben. De meg hallottam is, hogy mostanában gyárakban vagy effajta helyeken juttatják foglalatossághoz, aki a koránál fogva még nem lehet egész értékû munkaszolgálatos, mint ahogy én se. Velem is vagy tizennyolc fiú van még így együtt, hasonló okból, szintén tizenöt év körüliek. A munkahely Csepelen van, egy bizonyos részvénytársaságnál, amelynek „Shell Kõolajfinomító Mûvek” a neve. Így azután még egy fajta kiváltságra is szert tettem voltaképpen, minthogy sárga csillaggal egyébként tilos a városi határokon kívülre menni. Én azonban szabályszerû igazolványt kaptam kézhez, a hadiüzem parancsnokának a pecsétjével is ellátva, s ez intézkedik: „átléphetem a csepeli vámhatárt”.

Maga a munka különben nem mondható igen fárasztónak, s így, a fiúk társaságában eléggé szórakoztató is: amolyan segédletbõl áll, kõmûvesi feladatkörben. Az olajtelep ugyanis bombatámadásnak esett áldozatul, s a repülõgépek kártevését kell iparkodnunk helyrehozni. A pallér is igen méltányos hozzánk, akinek a keze alá tartozunk: hét végén még fizetést is elszámol nekünk, éppúgy, akár a rendes munkásainak. De mostohaanyám legfõképp az igazolványnak örült. Addig ugyanis, valahányszor csak valami útra keltem, mindig igen aggodalmaskodott, miképpen igazolnám magam, ha netán úgy hozná a szükség. Most viszont már nincs miért nyugtalankodnia, hisz az igazolvány tanúsítja rólam, hogy nem a magam kedvére élek, hanem hadiszükségû hasznot hajtok a gyáriparban, s ez már egész másfajta elbírálás alá esik, természetesen. A családnak is ugyanez véleménye. Csak mostohaanyám nõvére sopánkodott kissé, merthogy ilyen módon testi munkát kell végeznem, s már-már könnybe lábadó szemmel kérdezte: ezért jártam-e gimnáziumba? Mondtam neki, szerintem ez csak egészséges. Vili bácsi is mindjárt nekem adott igazat, s Lajos bácsi is intette: el kell fogadnunk Isten rólunk való rendelését; erre aztán elhallgatott. Akkor még Lajos bácsi félrehívott, s pár komolyabb szót is váltott velem: a többi közt intett, ne feledjem, hogy a munkahelyen nem csupán magamat, hanem a „zsidók egész közösségét” is képviselem, s hogy így miattuk is vigyáznom kell a magaviseletemre, mivel ebbõl most már õrájuk, mindõjükre nézve vonnak le ítéletet. Csakugyan, erre nem is gondoltam volna. De hát beláttam, persze igaza lehet.

Apámtól is pontos idõben érkeznek a levelek a munkatáborból: hál’ istennek egészséges, a munkát jól viseli, s a bánásmód is - írja - emberséges. A család is elégedett a tartalmukkal. Lajos bácsi is azon a nézeten van: isten idáig apámmal volt, s figyelmeztetett a mindennapos imádságra, hogy továbbra is gondot viseljen rá, mivel mindnyájunk fölött Õ rendelkezik a hatalmával. Vili bácsi meg arról biztosított: most már amúgy is csak „egy rövid, átmeneti idõszakot” kell még valahogyan kihúznunk, mert - amint kifejtette - a szövetséges hatalmak partraszállása a németeknek most már „végérvényesen megpecsételte a sorsát”.

Mostohaanyámmal is minden nézetkülönbség nélkül tudtam kijönni ez idáig. Õ meg, épp ellenkezõleg, lustálkodni kénytelen: intézkedtek ugyanis, be kell zárni az üzletet, mivelhogy nem ûzhet kereskedést, akinek nem tiszta a vére. De hát, úgy látszik, apámnak szerencsésen vált be a kártyája, amit Sütõ úrra tett, s így aztán õ minden héten hûségesen elhozza, ami mostohaanyámat illeti a nála levõ telepünk hasznából, úgy, amint még apámnak megfogadta. Legutóbb is pontos volt, és takaros összeget számlált az asztalunkra, úgy láttam. Mostohaanyámnak kezet csókolt, s hozzám is volt pár barátságos szava. A „fõnök úr” hogylétérõl is részletesen tudakozódott, mint rendesen. Már éppen búcsúzkodni készült, amikor még az eszébe jutott valami. Egy csomagot vett ki az irattáskájából. Kicsikét feszélyezett volt az arca. - Remélem, nagyságos asszonyom - így szólt -, jól jön a háznál. - A csomagban zsír, cukor és más efféle volt. Gyanítom, a feketepiacról hozhatta, talán mert bizonyára õ is olvashatta az intézkedést, hogy zsidó személyeknek ezentúl kisebb adagokkal kell beérniök az élelemellátás területén. Mostohaanyám elõször szabadkozni próbált, de hát Sütõ úr igen erõsködött vele, s õ végül is nem kifogásolhatta a figyelmességet, természetesen. Mikor magunk maradtunk, engem is megkérdezett, énszerintem is helyesen cselekedett-e vajon, hogy elfogadta. Úgy találtam, helyesen, mert hiszen nem bánthatta meg Sütõ urat azzal, hogy nem fogadja el: utóvégre is, csak jót akart. Neki is ugyanez volt a véleménye, s azt is mondta, úgy hiszi, apám is helyeselné az eljárását. Csakugyan, magam se hinném másként. Különben is, ezt õ jobban szokta tudni nálam.

Anyámat is elmegyek meglátogatni minden héten kétszer, a néki járó délutánjaimon, mint rendesen. Õvele már több a gondom. Amint ugyanis apám elõre megjövendölte, tényleg, sehogy se képes belétörõdni, hogy mostohaanyám mellett a helyem. Azt mondja, õhozzá, az édesanyámhoz „tartozom”. De hát én úgy tudom, apámnak juttatott a bíróság, s ilyenformán bizony az õ döntése az érvényes. Viszont anyám most vasárnap is arról faggatott, én hogyan akarnék élni - mert õszerinte meg egyedül csakis az én akaratom a fontos, meg az, hogy szeretem-e õt. Mondtam neki: hogyne szeretném! De anyám elmagyarázta, szeretni annyit tesz, hogy „ragaszkodunk valakihez”, márpedig õ úgy látja, mostohaanyámhoz ragaszkodom. Próbáltam vele megértetni, tévesen látja, hisz elvégre nem én ragaszkodom hozzá, hanem mint õ is tudja - apám döntött rólam így. De õ erre azt felelte, hogy itt rólam, az én életemrõl van szó, errõl pedig magamnak kell döntenem, továbbá, hogy a szeretetet „nem a szavak, hanem a tettek bizonyítják”. Meglehetõsen gondterhelten jöttem el tõle: természetesen nem engedhetem, hogy még valóban azt tartsa rólam, nem szeretem - hanem hát másrészrõl viszont azt se tekinthettem egész komolynak, amit az én akaratom fontosságáról mondott, meg arról, hogy a magam dolgában kellene döntenem. Végtére is, ez az õ vitájuk. Ebben pedig feszélyezõ dolog volna ítélkeznem. Meg aztán különben is, nem lophatom meg apámat, s hozzá épp most, mialatt szegény a munkatáborban van. De azért mégiscsak kényelmetlen érzéssel szálltam villamosra, mert persze, hogy anyámhoz ragaszkodom, s természetesen bántott, hogy ma sem tehettem érte semmit.

Lehet, ez a rossz érzésem volt tán az oka, hogy nem nagyon siettem elbúcsúzni anyámtól. Még õ erõsködött: késõ lesz - tekintve, hogy sárga csillaggal este csak nyolc óráig szabad mutatkozni az utcán. Elmagyaráztam azonban néki, hogy most már, az igazolvány birtokában, nem szükséges minden egyes szabályt oly rettentõ szigorúan vennem.

A villamoson mindamellett mégis, a leghátulsó pótkocsi leghátulsó tornácára kapaszkodtam, rendesen, az idevágó elõírás szerint. Körülbelül nyolcra járt, amikor hazaértem, s habár még világos volt a nyári este, némelyik ablakra máris kezdték rácsukni a fekete meg kék színû táblákat. Mostohaanyám is türelmetlenkedett már, de õ is inkább csak szokásból, hisz elvégre nálam az igazolvány. Az estét, mint rendesen, Fleischmannéknál töltöttük. A két öreg jól van, továbbra is sokat vitatkoznak, de azt õk is egyformán helyeselték, hogy dolgozni menjek, õk is az igazolvány miatt, természetesen. Kissé még össze is különböztek, buzgalmukban. Mostohaanyámmal ugyanis nem vagyunk járatosak Csepel irányában, s elsõ alkalommal így tõlük kértünk útbaigazítást. Az öreg Fleischmann a helyiérdekû villamost indítványozta, Steiner bácsi azonban az autóbusz mellett volt, mert ennek, mondta, közvetlen az olajtelepnél a megállója, míg ellenben a villamostól még gyalogolni kell - s mint azóta bebizonyosodott, ez így is van. De akkor még nem tudhattuk, s Fleischmann bácsi igen bosszankodott: - Mindig magának kell hogy igaza legyen - zsémbeskedett. Végül is a két kövér feleségnek kellett közbeavatkoznia. Annamáriával sokat nevettünk rajtuk.

Õvele különben némiképp sajátságos helyzetbe kerültem. A tegnapelõtt, péntek éjszakai légiriadó alkalmával történt az esemény, a légoltalmi óvóhelyen, pontosabban az onnan nyíló egyik elhagyatott, félhomályos pincejáratban. Eredetileg csupán annyit akartam neki megmutatni, hogy innen érdekesebb követni, ami odakinn történik. De amikor úgy egy perc múlva csakugyan, közelebbrõl is meghallottunk egy bombát, akkor meg egész testében reszketni kezdett. Jól éreztem, mivel énbelém kapaszkodott rémületében: karja a nyakam körül volt, az arca a vállamba fúrva. Aztán már csak arra emlékszem, hogy a száját keresgéltem. Langyos, nedves, némileg tapadós érintés elmosódott élménye maradt meg bennem. No meg egyfajta derûs csodálkozás, mert hát mégiscsak, ez volt az elsõ csókom egy leánnyal, s amellett épp akkor nem is számítottam rá.

Tegnap, a lépcsõházban azután kiderült, hogy õ is igen meglepõdött. - A bomba volt az oka az egésznek - így vélte. Lényegében igaza is volt. Majd azután ismét megcsókoltuk egymást, és akkor tanultam meg tõle, miképpen tehetjük maradandóbb emlékezetûvé az élményt, annak révén, hogy a nyelvünket is hozzájuttatjuk ilyenkor egy bizonyos szerephez.

Ma este is voltam vele a másik szobában, hogy megnézzük Fleischmannék díszhalait: a halakat ugyanis valóban, máskor is gyakran meg szoktuk tekinteni. Most persze nem egész csupán ezért mentünk. A nyelvünket is alkalmaztuk. De hamar visszatértünk, mert Annamária félt: a bácsijáék még megneszelhetnek valamit. Késõbb, beszélgetés alatt, egy és más érdekességet is megtudtam tõle rám vonatkozó gondolataiból: elmondta, nem képzelte volna, hogy „egyszer még mást is jelenthetek” neki, mint pusztán csak „jó barátot”. Amikor megismert, eleinte csak amolyan kamasznak látott. Késõbb, elárulta, jobban is megfigyelt, és bizonyos megértés is ébredt benne énirántam, talán - így gondolja - a szüleinkkel való hasonló osztályrészünk folytán, s egyik-másik megjegyzésembõl arra is következtetett, hogy némely dologban egyforma a gondolkodásunk; de hát ennél akkor még semmivel sem sejtett többet. Eltûnõdött kissé, mennyire furcsa ez, s azt is mondta: - Úgy látszik, így kellett történnie. - Különös, már-már szigorú kifejezése volt az arcának, s nem is vitattam a nézetét, habár inkább értettem egyet azzal, amit tegnap mondott, hogy a bomba volt az oka. De persze semmit se tudhatok, s úgy láttam, õneki így jobban tetszett. Aztán hamar elbúcsúztunk, hisz holnap dolgozni kell mennem, s ahogy a lánnyal kezet fogtam, a körmével éles kis fájdalmat okozott a tenyeremben. Megértettem, a titkunkra célzott, s mintha azt mondta volna az arca: „minden rendben”.

Hanem másnap meglehetõsen különösen viselkedett. Délután ugyanis, miután hazajöttem a munkából, s elõbb megmosdottam, inget meg cipõt váltottam és nedves fésûvel a hajam is rendbe hoztam, a nõvéreknél jártunk - mert Annamária idõközben már elvégezte a náluk való bemutatásom, még a régebbi terve szerint. A mamájuk is szívélyesen fogadott. (A papájuk munkaszolgálaton.) Tekintélyesforma lakásuk van, erkéllyel, szõnyegekkel, pár nagyobb s egy külön, kisebb szobával a két leány részére. Zongorával, számos játékbabával és egyéb, leányok szájíze szerint való holmival van berendezve. Többnyire kártyázni szoktunk, de hát a nagyobbik nõvérnek ma nem volt hozzá kedve. Egy gondjáról kívánt elõbb beszélni velünk, egy kérdésrõl, amely mostanában igen foglalkoztatja: a sárga csillagja okoz tudniillik egy bizonyos fejtörést néki. Tulajdonképpen „az emberek tekintete” ébresztette rá a változásra - mert úgy találja, hogy az emberek megváltoztak az irányában, és azt látja a tekintetükben, hogy „gyûlölik” õt. Ma délelõtt is így vette észre, mialatt a mamája megbízásából bevásárolni járt. De hát én úgy hiszem, némileg túlzó módon látta. A magam tapasztalata legalábbis nem pontosan ez. Így például a munkahelyen is akadnak a kõmûvesmesterek közt, akikrõl mindenki tudja, hogy nem állhatják a zsidókat: velünk, fiúkkal azonban mégis egész megbarátkoztak. Ugyanakkor azért ez még semmit se változtat a nézetükön, persze. Aztán meg a péknek a példája is az eszembe jutott, s megkíséreltem elmagyarázni a lánynak, nem õt gyûlölik valójában, vagyis hát nem õt magát, a személye szerint - hisz végeredményben nem is ismerhetik -, hanem inkább csak az eszmét, hogy „zsidó”. Akkor meg kijelentette, õ is ugyanezen gondolkozott az elõbb, merthogy alapjában nem is pontosan tudja, mi az. Annamária ugyan mondta neki, hogy hiszen ezt mindenki tudja: egy vallás. De õt nem ez, hanem az „értelme” érdekelte. - Elvégre az embernek tudnia kell, miért gyûlölik - vélte. Megvallotta, eleinte semmit se értett az egészbõl, és roppant fájt látnia, hogy megvetik, „pusztán csak azért, mert zsidó”: akkor érezte elõször, hogy - mint mondta - valami elválasztja az emberektõl, s hogy õ máshová tartozik, mint emezek. Azután gondolkodni kezdett, könyvekben meg beszélgetésekben is megpróbált utánajárni a tárgynak, és így ismerte föl: éppen ezt gyûlölik benne. Az volt ugyanis a nézete, hogy „mi, zsidók mások vagyunk, mint a többiek”, hogy ez a különbség a lényeg, és emiatt gyûlölik a zsidókat az emberek. Azt is említette, mily sajátságos dolog ennek a „különbözõségnek a tudatában” élnie, s hogy hol egyfajta büszkeséget, hol meg inkább valami szégyenfélét érez miatta. Szerette volna megtudni: mi hogyan állunk a magunk különbözõségével, s kérdezte, mi vajon büszkék vagyunk rá, vagy hogy inkább szégyelljük-e. A húga meg Annamária nem nagyon tudták. Magam se igen láttam még idáig okot ezekre az érzésekre. Különben is, az ember nem egész önmaga határozhat errõl a bizonyos különbségrõl: elvégre is, épp erre jó a sárga csillag, úgy tudom. Ezt meg is jegyeztem neki. De õ makacskodott: „magunkban hordjuk” a különbséget. Szerintem viszont mégiscsak ez a lényegesebb, amit kívül viselünk. Soká vitattuk ezt, nem tudom, miért, hisz, az igazat megvallva, nem nagyon láttam a kérdés fontosságát. De volt valami a gondolatmenetében, amit valahogyan bosszantónak éreztem: szerintem mindez sokkal egyszerûbb. No meg azonkívül szerettem is volna én gyõzni a vitában, természetesen. Egyszer-másszor mintha Annamária is meg kívánt volna szólalni, de aztán egyszer se nyílt módja, mivelhogy mi ketten már nem nagyon figyeltünk rá.

Végül is egy példát hoztam fel neki. Némelykor, puszta idõtöltésbõl, már elgondoltam a dolgot, így jutott az eszembe. De meg egy könyvet, amolyan regényt is olvastam nemrég: egy koldus meg egy királyfi, kik ettõl a különbségtõl eltekintve, arcra és alakra feltûnõ mód, egész az összetévesztésig hasonlítottak, puszta kíváncsiságból elcserélték egymással a sorsukat, míg végül a koldusból igazi királyfi, a királyfiból meg igazi koldus nem lett. Mondtam a lánynak, próbálja magáról is elképzelni a dolgot. Persze, nem nagyon valószínû, de hát végre is sok minden lehetséges. Mondjuk, egész kicsiny gyermekkorában történt vele az eset, mikor az ember még se beszélni, se emlékezni nem tud, s mindegy, hogyan, de hát - tegyük fel - valamiképp elcserélték vagy elcserélõdött egy más család gyermekével, egy oly családéval, melynek faji tekintetben kifogástalanok az iratai: nos, ebben az elképzelt esetben akkor most az a másik leány érezné a különbséget, viselné persze a sárga csillagot is, míg õ viszont, a róla való adatok révén, éppolyannak látná magát - és persze mások is ilyennek látnák -, mint a többi ember, rá se gondolna és mit se tudna az egész különbségrõl. Úgy láttam, meglehetõsen hatott rá a dolog. Elõször csak elhallgatott, s lassacskán, de oly puhasággal, hogy már-már szinte érzékeltem, kettévált az ajka, mintha mondani akarna valamit. De aztán mégse ez, hanem valami más, sokkal különösebb dolog történt: sírva fakadt. Arcát a könyökének belsõ hajlatába temette, ami az asztalon volt, a válla meg egyre, apró rángásokkal vonaglott. Roppant meglepõdtem, mert hát nem ez volt a célom, amellett a látvány maga is valahogy összekavart. Próbáltam fölébe hajolni, s a haját, a vállát meg kissé a karját is megérintve kérlelni: ne sírjon. De õ elkeseredetten s mindegyre elcsukló hangon olyasfélét kiáltott, hogyha a magunk tulajdonságának semmi része benne, akkor mindez csak puszta véletlenség, s hogyha õ más is lehetne, mint akinek lenni kényszerül, akkor „az egésznek semmi értelme”, s hogy ez oly gondolat, amit õszerinte „nem lehet elviselni”. Zavarban voltam, mert hisz én voltam a hibás, de hát nem tudhattam, hogy ez a gondolat ennyire fontos lehet néki. Már szinte a számon volt, hogy így szóljak: ne törõdjön vele, hisz az én szememben mit se jelent mindez, én nem vetem meg a fajtájáért; de mindjárt éreztem, ezt azért kissé nevetséges volna mondanom, s ezért aztán nem is mondtam. Csakhogy mégis, bántott, hogy nem mondhattam, mert abban a pillanatban valóban ezt éreztem, egész függetlenül az én helyzetemtõl, hogy azt ne mondjam: szabadon. Bár persze lehetséges, egy más helyzetben talán a véleményem is más volna. Nem tudom. Azt is beláttam, hogy nincs módomban kipróbálni. Mégis, valahogy feszélyezett ez. S nem pontosan tudom, mi okból, de most elõször történt velem, hogy olyasmit éreztem, ami azt hiszem, csakugyan, egy kissé a szégyenkezéshez hasonlított.

De arról már csak a lépcsõházban szereztem tudomást, hogy ezzel az érzésemmel viszont Annamáriát bántottam meg, úgy látszik: akkor történt ugyanis, hogy furán viselkedett. Szóltam hozzá, nem is válaszolt. Próbáltam megfogni a karját, de kitépte magát a kezembõl, s otthagyott a lépcsõn.

Másnap délután is hiába vártam a jelentkezését. Így azután én se mehettem a nõvérekhez, mert hát idáig mindig együtt mentünk, s õk bizonyára kérdezõsködtek volna. Meg aztán különben is, most már inkább beláttam, amit a lány vasárnap mondott.

Este, Fleischmannéknál már megjelent. De elõször még igen kimérten ereszkedett szóba velem, s csak akkor enyhült meg valamelyest az arca, mikor arra a megjegyzésére, hogy reméli, jól töltöttük a délutánt a nõvérekkel, megmondtam neki: nem voltam fenn. Kíváncsi volt, miért nem, amire én azt feleltem, mint igaz is volt, hogy õnélküle nem akartam: úgy láttam, ez a válaszom is tetszhetett néki. Egy idõ elteltével arra is hajlandónak mutatkozott, hogy megnézze velem a halakat - s odabentrõl azután már egészen kibékülten tértünk vissza. Késõbb, az est folyamán a lány már csak egyetlen észrevételt tett még az ügyrõl: - Ez volt az elsõ veszekedésünk - mondta.

3 
Másnap egy kissé furcsa esetem volt. Reggel jókor keltem, s mint rendesen, elindultam a munkába. Meleg nap ígérkezett, s az autóbusz ma is tömve volt utasokkal. Már elhagytuk a külváros házait, s a rövid, dísztelen hídon is áthajtottunk, ami Csepel szigetére vezet: innen aztán egy darabon nyílt tájékon visz tovább az út, mezõségek, bal felõl valami lapos, hangárforma építmény, jobbról meg kertészetek elszórt üvegházai közt, s itt történt, hogy az autóbusz nagy hirtelen lefékezett, majd utána odakintrõl egy intézkedõ hang foszlányait hallottam, amit azután a kalauz meg több utas továbbított énfelém, hogy amennyiben tartózkodik a kocsin zsidó utas, szálljon le. No, gondoltam, biztos az átlépések ügyét kívánhatják ellenõrizni, az iratok alapján.

Csakugyan, az országúton egy rendõrrel találtam magam szemközt. Egy szó nélkül, mindjárt nyújtottam is felé az igazolványom. De õ elõbb az autóbuszt küldte tovább, a keze egy rövid mozdulatával. Már-már azt hittem, nem jól érti tán az igazolványt, s éppen készülõdtem volna elmagyarázni néki, hogy - amint láthatja - hadiüzemnek vagyok tagja, s bizony nem érek rá az idõm vesztegetni; hanem akkor meg egyszerre hangokkal s fiúkkal népesült be köröttem az út, társaimmal, a Shell-bõl. A töltés mögül bújtak elõ. Kiderült: õket meg már az elõzõ autóbuszokról fogta itt a rendõr, s igen nevettek, hogy én is megérkeztem. Még a rendõr is elmosolyodott kissé, mint aki távolabbról ugyan, de valamennyire szintén részt vesz a mulatságban; mindjárt láttam, nincs ellenünk kifogása - nem is lehetett, természetesen. Kérdeztem a fiúktól, mégis, mi ez az egész, de hát ezt még egyelõre õk se tudták.

Azután a rendõr a további autóbuszokat is mind föltartóztatta, amik a város irányából közeledtek, oly módon, hogy bizonyos távolságból elébük lépett, miközben tenyerét a magasba lendítette: minket, többieket ilyenkor addig a töltés mögé küldött. Azután mindannyiszor ugyanaz a jelenet ismétlõdött: az újabb fiúk elsõ meglepõdése, ami végül nevetésbe fordult. A rendõr elégedettnek látszott. Negyedóra telt így el, körülbelül. Tiszta, nyári reggel volt, a töltés oldalán - éreztük, amikor beléheveredtünk - a nap már kezdte átmelengetni a füvet. Messzebbrõl, kéklõ párák közül, jól idelátszottak az olajtelep kövér tartályai. Azon túl gyárkémények, még tovább, már elmosódottabban, meg valami templomtorony hegyes rajza. Az autóbuszokról, csoportokban vagy egyesével, egyre-másra kerültek elõ a fiúk. Megjött egy népszerû, igen élénk, szeplõs fiú, fekete tüskék módján nyírott hajjal: a „Bõrdíszmûves”, ahogyan mindenki nevezi - mert eltérõen a többiektõl, akik inkább különféle iskolákból valók, õ ezt a mesterséget választotta. Aztán a dohányzó fiú: szinte sose látni cigaretta nélkül. Igaz, általában a többiek is cigarettáznak, s hogy el ne maradjak tõlük, legújabban magam is próbát tettem vele; de észrevettem, hogy õ egész másképp, szinte már valósággal lázasnak tetszõ mohósággal ûzi ezt a szokást. A szeme is ilyen furcsa, lázas kifejezésû. Inkább szótlan, valahogy nehezen hozzáférhetõ természete van; a fiúk körében nemigen közkedvelt. De én azért mégis megkérdeztem tõle egyszer, mi jót talál ennyi füstölésben. Amire õ ezt a kurta választ adta: - Olcsóbb, mint az ennivaló. - Kissé meghökkentem, mert hát erre az okra nem gondolhattam. De még jobban meglepett a tekintetének egyfajta gúnyos, már-már valamiképp ítélkezõ kifejezése, amikor a zavaromat észrevette; kellemetlen volt, s akkor hát nem is faggattam tovább. De most már jobban megértettem a többiek egyfajta óvatosságát vele szemben. Már felszabadultabb rivalgással köszöntöttek egy másikat: ezt minden közelebbi pajtása csak „Selyemfiúnak” hívja. Találónak is éreztem az elnevezést, a simán fénylõ, sötét haja, a nagy szürke szeme, s általában, az egész lényének a szeretetre méltó selymessége miatt; csak utóbb hallottam aztán, hogy a kifejezésnek valójában egy más értelme is van, s tulajdonképp azért adományozták neki, merthogy az otthoni életben õ állítólag igen ügyesen forgolódik a leányok körül. Valamelyik autóbusz „Rozit” is meghozta: valójában Rózenfeld a neve, de hát csak így rövidíti mindenki. Valami okból tekintélynek örvend a fiúk közt, s közös érdekû kérdéseknél általában az õ nézetéhez szoktunk igazodni; a pallérnál is mindig õ jár el a képviseletünkben. Úgy hallottam, a kereskedelmi iskolát végzi. Értelmes, bár némileg túlontúl hosszas arcával, szõke, hullámos hajával meg a kicsikét merev nézésû, vízkékszín szemével múzeumok öreg festményeire emlékeztet, amilyeneket „Infáns agárral”, vagy egyéb, ilyenféle föliratok társaságában látni. Megérkezett Moskovics is, egy apró fiú, már jóval szabálytalanabb, mondhatnám, meglehetõsen csúnya arccal, széles, tömpe orrán ráadásul még majd oly vastag és górcsõszerû szemüveggel is, mint amilyen a nagyanyámé - és így tovább, mind a többiek. Általában az õ véleményük is az volt, amit magam is körülbelül hasonlóan láttam, hogy egészében véve az ügy kissé szokatlan, de hát bizonyára tévedés vagy valami efféle lehet. „Rozi”, miután néhány fiú már biztatta, meg is tudakolta a rendõrtõl: nem lesz-e baj, ha elkésünk a munkából, s hogy tulajdonképp mikor szándékszik minket tovább, a dolgunkra bocsátani. A rendõr cseppet se haragudott a kérdésért, de hát azt felelte, ez nem rajta, nem az õ elhatározásán múlik. Mint kitûnt, valójában õ se tudott sokkal többet minálunk: egy bizonyos „további parancsot” említett, ami majd a helyébe lép a régebbinek, melynek az értelmében addig egyelõre neki is, nekünk is várakoznunk kell - nagyjából így magyarázta el. Mindez, ha nem is egész világosan, lényegében azonban - a fiúkkal úgy találtuk - elfogadhatóan hangzott. Különben is, a rendõrnek végtére engedelmességgel tartoztunk. No meg ezt annál is könnyebbnek találtuk, mivel az igazolványunk, valamint a hadiüzemi hatóság pecsétjének a tudatában semmi okát se láttuk, hogy a rendõrt igen komolyan vegyük, magától értetõdõen. Õ viszont azt látta - így derült ki a szavaiból - hogy „értelmes fiúkkal” áll szemben, akiknek, tette hozzá, remélhetõen a továbbiakban is számíthat a „fegyelmezettségére”; úgy néztem, tetszettünk néki. Õ maga is rokonszenvesnek látszott: eléggé alacsony rendõr volt, se öreg, se fiatal, napcserzett színû arcában tiszta, igen világos szemmel. Némelyik szavából arra következtettem, hogy vidéki származású lehet.

Hét óra volt: az olajtelepen ilyenkor kezdõdik a munka. Az autóbuszok most már nem hoztak újabb fiúkat, s akkor a rendõr megkérdezte: hiányzik-e még valaki közülünk. „Rozi” számlált össze minket, s jelentette neki: mind megvagyunk. Akkor a rendõr úgy vélte, mégse várakozzunk itt, az országút szélén. Gondterheltnek látszott, s az volt valahogy az érzésem, tulajdonképp õ is csak oly kevéssé volt fölkészülve miránk, mint mi õrá. Kérdezte is: - Most mihez kezdjek magukkal? -, de hát persze, ebben már nem lehettünk a segítségére. Egész fesztelenül körülvettük, nevetgélve, éppúgy, akár valami kiránduláson egy tanítót, õ meg a csoportunk közepén állt, tûnõdõ arccal egyre az állát simogatva. Végül azt indítványozta: menjünk a vámházba.

Egy kopottas, magában álló, földszintes építményhez kísértük, mindjárt itt, az országút mentén: ez volt a „Vámház” - amint egy viharvert fölirat is tudatta rajta. A rendõr kulcskarikát szedett elõ, s a számos csilingelõ kulcs közül kiválasztotta, amelyik a zárba illett. Odabenn kellemesen hûs, tágas, bár némileg kopár helyiséget találtunk, pár lócával meg egy hosszú, ócska asztallal berendezve. A rendõr egy másik ajtót is kinyitott, egy jóval kisebb, amolyan irodaforma helyiségét. Ahogy az ajtó hasadékán keresztül láttam: szõnyeg, íróasztal, azon meg telefonkészülék volt odabenn. Telefonálni is hallottuk a rendõrt, röviden, bár a szavait már nem tudtuk kivenni. De úgy hiszem, a parancsot próbálhatta megsürgetni, mert amikor kijött (gondosan bezárta maga után az ajtót), azt mondta: - Semmi. Hiába, várni kell. - Biztatott, helyezkedjünk csak kényelembe. Azt is kérdezte, tudunk-e valami társasjátékot. Egy fiú, ha jól emlékszem, a „Bõrdíszmûves” vöröspecsenyét indítványozott. A rendõrnek azonban ez nemigen volt ínyére, azt mondta, többet várt volna el tõlünk, „ilyen értelmes gyerekektõl”. Egy ideig eltréfálkozott velünk, miközben egyre az volt az érzésem, mindenképp azon iparkodik, hogy elszórakoztasson valahogy, tán, hogy ne jusson idõnk fegyelmetlenkedésre, ahogy még az országúton említette; de hát eléggé járatlannak mutatkozott az ily dologban. Csakhamar azután magunkra is hagyott, miután elõzõleg említette, hogy a munkája után kell néznie. Amikor elment, hallottuk, odakintrõl bezárta ránk az ajtót.

A továbbiakról már kevésbé tudnék beszámolni. Úgy látszott, a parancsra soká kell várakoznunk. De hát, magunk részérõl, az ügyet cseppet se találtuk sürgõsnek: végtére is, nem a magunk idejét vesztegettük. Abban mindnyájan egyetértettünk: kellemesebb itt a hûsön, mint a munkában verítékezni. Az olajtelepen nem sok árnyék akad. „Rozi” ki is járta a pallérnál, hogy levethessük az ingünket. Igaz, ez nem épp egyezik ugyan a szabályzat betûjével, mivel ily módon akkor nem látszik rajtunk a sárga csillag, de hát a pallér mégis hozzájárult, emberségbõl. Csak Moskovics papírosszerû, fehéres bõre sínylette meg kissé a dolgot, mivel egykettõ rákvörösre vált a hátán, és sokat nevettünk a hosszú foszlányokon, amiket azután leszedett róla.

Jól berendezkedtünk hát, a lócákon vagy csak úgy, a vámház puszta földjén: de azt már nehezen tudnám elmondani, mivel is töltöttük az idõt. Mindenesetre számos tréfa hangzott el: a cigaretták, no meg idõvel az elemózsiás csomagok is elõkerültek. A pallérról is megemlékeztünk: említettük, biztos igen csodálkozhatott ma reggel, hogy nem jelentünk meg a munkánál. A patkószegek is elõkerültek, a „bika” nevû játékhoz. Ezt már itt, a fiúk közt tanultam: egyet magasba hajít az ember, s az nyer, aki minél többet markol az elõtte levõ többibõl, annyi idõ alatt, amíg azt az egyet ismét el nem kapja. A „Selyemfiú”, a keskeny kezének hosszú ujjaival, minden játszmát megnyert. „Rozi” egy dalra is megtanított, amit többször is elénekeltünk. Az az érdekessége, hogy a szöveg három nyelvre is átfordítható, bár mindig csak ugyanazokkal a szavakkal: ha esz-végzõdést ragasztunk hozzájuk, németül, ha io-t, olaszul, ha meg taki-t, akkor pedig japánul hangzik. Persze, mindezek csak afféle ostobaságok, de hát engem elszórakoztattak.

Azután a felnõtteket is el-elnéztem. Ezeket is az autóbuszokról kerítette kézre a rendõr, ugyanúgy, ahogyan minket. Így is értettem meg, hogy amikor nincs velünk, olyankor tehát az országúton van, s ugyanazt a foglalatosságot végzi, amelyet reggel. Lassacskán heten-nyolcan is összegyûltek így, csupa férfi. De láttam, ezek már több munkát adtak a rendõrnek: értetlenkedtek, a fejüket csóválták, magyarázkodtak, az iratukat mutogatták, kérdésekkel alkalmatlankodtak néki. Minket is kifaggattak: kifélék, mifélék vagyunk? De aztán inkább csak egymás közt voltak; átengedtünk nékik pár lócát, azokon gubbasztottak vagy köröttük topogtak. Sok mindent beszéltek, de hát én nem nagyon figyeltem rájuk. Fõképpen azt próbálták megfejteni, mi lehet vajon a rendõr eljárásának az oka, meg hogy miféle következménnyel járhat az esemény õrájuk nézve: hanem hát, amint hallottam, errõl ahányan csak voltak, körülbelül annyiféleképp is vélekedtek. Egészében, úgy néztem, ez fõként attól függött, hogy milyen okmánnyal voltak fölszerelve, mert, amint kivettem, õk is mind valami papirossal voltak persze, aminek a jogán Csepelre igyekeztek, ki a maga dolgában, ki meg közhasznú okból, úgy, amint mi is.

Pár érdekesebb arcot azért közülük is megjegyeztem. Így például észrevettem, hogy egyikük nem vett részt a társalgásukban; ehelyett mindvégig csak egy könyvet olvasott, ami úgy látszik, épp vele lehetett. Igen magas, sovány ember volt, sárga viharkabátban, borostás arcában két mély, rosszkedvûen ható redõ közti, éles vonású szájjal. Az egyik lóca legszélén választott magának helyet, ablak mellett, keresztbe vetett lábbal, félig háttal a többieknek: tán ez volt az oka, hogy vasúti fülkék sokat tapasztalt utasát juttatta valamiképp az eszembe, aki hasztalannak vél minden szót, kérdést vagy alkalmi útitársak közt szokásos ismerkedést, s unott egykedvûséggel viselte a várakozást, míg a célhoz nem érkezünk - énbennem legalábbis valahogy ezt a gondolatot ébresztette.

Egy jó külsejû, valamelyest már korosabb, ezüsthalántékú és kopasz fejtetõs emberre már mindjárt az érkeztekor - úgy jó délelõtt tájban - fölfigyeltem: igen méltatlankodott ugyanis, miközben a rendõr betessékelte. Azt is kérdezte, van-e itt telefon, s hogy „igénybe vehetné-e?” A rendõr azonban értésére adta, igen sajnálja, de a készülék „kizárólag szolgálati célból van fenntartva”; akkor elhallgatott, az arca egy bosszús rándításával. Késõbb, a többi ember tudakozódására adott, különben meglehetõsen szófukar válaszából azt is megtudtam róla, hogy hozzánk hasonlóan, õ is valamelyik csepeli gyárintézményhez tartozik: „szakértõnek” mondta magát, amit tovább azután nem részletezett. Amúgy különben igen magabiztosnak mutatkozott, s úgy néztem, nagyjából-egészében a miénkhez hasonlíthatott a felfogása, annyi eltéréssel, hogy õt inkább sérteni látszott a föltartóztatás. Megfigyeltem, hogy a rendõrrõl mindig csak lekicsinylõen, s egy bizonyos semmibevevéssel nyilatkozott. Mondta, hogy a rendõrnek õszerinte „valami általános utasítása lehet, úgy látszik”, amelyet valószínûleg „túlbuzgóan hajt végre ”. Úgy vélte azonban, hogy az ügyben végül nyilvánvalóan „erre illetékesek” járnak majd el, ami reméli - tette hozzá -, hogy mihamarább meg is fog történni. Aztán nem nagyon hallottam a hangját, s el is feledkeztem róla. Csak délután felé vonta futólag ismét magára a figyelmemet, de akkor már magam is fáradt voltam, s épp csak észrevettem, mennyire türelmetlen lehet: hol leült, hol felállt, hol a mellén, hol a hátán fonta össze a karját, hol pedig az órájára nézett.

Volt aztán ott egy fura kis emberke, jellegzetes orral, nagy hátizsákkal, „golfnadrág” nevezetû viseletben, óriási méretû bakancsban; de még valahogy a sárga csillag is nagyobbnak tetszett rajta a megszokottnál. Ez már többet aggodalmaskodott. Különösképp a „balszerencséjérõl” panaszkodott mindenkinek. Körülbelül meg is jegyeztem az esetét, mivel egyszerû történet volt, s õ többször is elismételte. „Nagybeteg” édesanyját ment volna meglátogatni Csepel községébe - így beszélte el. Külön engedélyt eszközölt ki a hatóságtól, itt volt nála, megmutatta. Az engedély mai napi érvényre szólt, délután két óráig. Hanem valami közbejött néki, egy ügy, amit „halaszthatatlannak” mondott, mint hozzátette: „az ipar miatt”. De a hivatalban mások is voltak, s így nagy soká került csak sorra. Már-már az egész utat veszélyben látta - így mondta. Azért még sietve villamosra szállt, hogy eredeti terve szerint az autóbusz végállomásához jusson. De útközben összevetette az oda- és visszaút lehetõ tartamát meg az engedélyezett idõpontot, és kiszámította: már bizony kockázatos volna nekivágnia. Hanem a végállomáson meg azt látta, épp benn még a déli autóbusz. Akkor viszont, így értesültünk tõle, arra gondolt: - Mennyi sok veszõdségemben van ez a kis darab papiros!… És - tette hozzá - szegény Anyuka is vár. - Említette, hogy neki meg a feleségének bizony sok gondot okozott az öregasszony. Régóta kérlelték már: hurcolkodjon õhozzájuk, a városba. De a mamája egyre vonakodott, egész addig, míg végül már késõ lett. Igen csóválta a fejét, mivel az volt a véleménye, hogy õszerinte csak a házához ragaszkodott „mindenáron” az öregasszony. - Pedig még komfort sincs benne - jegyezte meg. De hát - így folytatta - meg kell õt értenie, mivel az édesanyja. S szegény, tette hozzá, beteg is, meg idõs is már. És mondta, hogy „érezte: talán sose tudná megbocsátani magának”, ha elmulasztaná ezt az egy alkalmat. S így hát akkor mégiscsak fölkapaszkodott az autóbuszra. Itt egy percre elhallgatott. Fölemelte, majd lassan újra visszaengedte a kezét, tanácstalan mozdulattal, mialatt a homlokán ugyanakkor ezer apró, kérdõ ránc képzõdött: szomorú, csapdába esett rágcsálóhoz hasonlított kissé. Mit gondolnak - kérdezte aztán a többiektõl -, lehet-e mármost valami kellemetlensége az ügybõl? S tekintetbe veszik-e majd, hogy az engedélyezett idõpont átlépése nem az õ hibájából történt? Hogy vajon mit gondolhat a mamája, akit értesített a jövetelérõl, s otthon a felesége meg a két kisgyermeke, ha nem ér haza két órakor? Fõképpen, úgy vettem észre a tekintete irányából, minthogyha az elõbbi, tekintélyes külsejû ember, a „Szakértõ” véleményét vagy nyilatkozatát várta volna ezekrõl a kérdésekrõl. Ez azonban, láttam, nem nagyon figyelt rá: egy cigaretta volt épp a kezében, amit nemrég szedett elõ, s most ennek a végét kocogtatta az ezüstösen csillámló tárcájának a betûkkel domborított meg vonalkákkal rovátkolt fedeléhez. Az arcán elmerült s valami távoli gondolatba veszõ kifejezést láttam, és úgy tetszett, hogy mit se hallott az egész történetbõl. Akkor aztán megint a balszerencséjére tért vissza: ha csupán öt perccel késõbb ért volna a végállomáshoz, akkor már nem éri ott a déli autóbuszt; ha ezt nem találja benn, akkor a következõre már nem várt volna; s ilyenképp - föltéve, hogy mindez „csak öt perc különbséggel” történik - most akkor „nem itt ülne, hanem otthon” - magyarázta el újra meg újra.

No meg emlékszem még a fókaarcú emberre is: testes volt, tömött, fekete bajuszt meg aranykeretû pápaszemet hordott, és a rendõrrel akart „beszélni” minduntalan. Az se kerülte el a figyelmemet, hogy mindig külön, a többiektõl kissé távolabb iparkodott megkísérelni ezt, egy-egy sarokban vagy ajtónál lehetõleg. - Biztos úr - hallottam olykor a fojtott, rekedtes hangját -, beszélhetnék Önnel? - Vagy: - Biztos úr kérném… Egy szót csak, ha szabad volna… - Végül egy ízben a rendõr kérdezte is az óhaját. Hanem akkor meg habozni látszott. A pápaszemét is elõbb bizalmatlanul körbevillantotta gyorsan. S bár a teremnek ezúttal a hozzám eléggé közel esõ sarkában voltak, a tompa dörmögésébõl se vehettem ki azután semmit: valamirõl bizonykodni látszott. Majd egyfajta bizalmasabb jellegû, édeskés mosoly is megjelent az arcán. Ugyanakkor elõször csak kissé közelebb, azután meg fokról fokra, egész oda hajolt már a rendõrhöz. Mindeközben, még mindig ugyanakkor, egy furcsa mozdulatát is észrevettem. A dolog nem egész hatott rám világosan: elõször úgy néztem, mintha tulajdonképp a belsõ zsebébe készülõdött volna benyúlni valamiért. Még gondoltam is a mozdulata bizonyos látható jelentõségébõl, hogy egy fontos írást, valamilyen rendkívüli vagy különleges okmányt kívánna még tán bemutatni a rendõrnek. Csakhogy hiába várakoztam rá: mi kerül majd elõ, mert ezt a mozdulatát aztán mégsem vitte egész végig. Viszont azért abba se egészen hagyta: inkább csak elakadt vele, megfeledkezett róla, egyszerre, mondhatnám, már-már a csúcsponton, felfüggesztette valahogyan. Így azután végül is csak kívülrõl matatott, futkosott és kaparászott egy ideig a melle táján a keze, ritkás szõrzetû nagy pók, vagy még inkább amolyan kisebb tengeri szörny módján, mely mintegy a rést kereste, hogy a kabátja alá iramodjon. Õ maga ezalatt még mindig beszélt, és az a bizonyos mosoly is egyre ott volt még az arcán. Mindez néhány másodpercig tartott így, körülbelül. Azután annyit láttam, hogy a rendõr igen gyorsan, s valamilyen szembeötlõ határozottsággal nyomban végét is vetette a beszélgetésnek, sõt, úgy néztem, még meg is neheztelt rá valamelyest: s csakugyan, habár voltaképp az egészbõl nem sokat értettem, de valami nehezen meghatározható módon nekem is gyanús színezetûnek tetszett némiképp a viselkedése.

A többi arcra, eseményre már nem nagyon emlékszem. Különben is, ahogy múlt az idõ, az ilyen megfigyeléseim már mindegyre kevésbé voltak élesek. Annyit még elmondhatok, hogy velünk, fiúkkal a rendõr továbbra is igen figyelmes maradt. Viszont a felnõttekkel, úgy vettem észre, már egy árnyalattal mintha kevésbé lett volna szívélyes. De délutánra már õ is kimerültnek látszott. Gyakran is hûsölt akkor már köztünk, vagy a szobájában, a közben arra menõ autóbuszokkal sem törõdve. Hallottam, a telefonnal is meg-megpróbálkozott, s egyszer-másszor jelentette is az eredményt: - Még mindig semmi -, de már-már nyíltan látható elégedetlenséggel az arcán. Egy másik mozzanatra is emlékszem. Még elõbb, úgy valamennyivel dél után történt: egy cimborája látogatta meg, egy másik rendõr, kerékpáron. Ezt elõbb idekint, a falnak támasztotta oda. Aztán meg gondosan bezárkóztak a mi rendõrünk szobájába. Csak jó idõ múltán jöttek ki. Búcsúzóul az ajtóban még soká, hosszasan paroláztak. Nem szóltak, de olyasféleképp bólogattak, úgy néztek egymásra közben, mint ahogy régente, még apám irodájában láttam ezt olykor kereskedõknél, miután maguk közt elõzõleg a nehéz idõkrõl meg a lanyha üzletmenetelrõl tanakodtak. Persze, beláttam, ez nem lehet igen valószínû, rendõröknél: de hát mégis, nekem ezt az emléket idézte eszembe az arcuk, ugyanazt az ismerõs, némileg gondterhelt kedvetlenséget s ugyanazt a kényszerû belenyugvást is, mintegy a dolgok változtathatatlan rendeltetésébe. De kezdtem elfáradni; a még hátralevõ idõbõl azután már csak arra emlékszem, hogy melegem volt, unatkoztam, s egy kissé el is álmosodtam.

Egészében, elmondhatom, a nap eltelt. A parancs is megjött végre, körülbelül négy órakor, pontosan, amint a rendõr megígérte. Úgy szólt, hogy „felettes hatóság” elé induljunk, az irataink bemutatása céljából - így tudatta velünk a rendõr. Õneki viszont telefonon adhatták értésére, mert elõzõleg sürgõ-forgó, valamilyen változásra utaló hangokat hallottunk a szobájából: a készülék többszöri, sürgetõ csöndülését, majd meg, hogy õ is kapcsolatokat keresett, s pár kurtán hangzó ügyletet bonyolított még rajta. Azt is elmondta még a rendõr, hogy bár egészen pontosat õvele sem közöltek, de hogy õszerinte pusztán amolyan rövid formáról lehet csupán szó, már legalábbis a törvény szemszögébõl oly világos és kétségbevonhatatlan esetekben, mint amilyen például a miénk is.

A menet hármas sorokba rendezõdve vágott neki, vissza, a város irányába, a környékbeli összes határpontokról egyszerre - ahogy errõl az út folyamán megbizonyosodhattam. Átérve ugyanis a hídon, egy-egy kanyarodóban vagy keresztezõdésnél más társaságokkal is összetalálkoztunk, amelyek szintén több vagy kevesebb sárga csillagos emberbõl meg egy-két, sõt egy alkalommal három rendõrbõl is álltak. Az egyik ilyen csoport kíséretében a kerékpáros rendõrt is fölismertem. Azt is észrevettem, hogy a rendõrök ilyenkor mindig ugyanazzal a bizonyos, mintegy munkabeli rövidséggel köszöntötték egymást, mint akik már elõre számítottak ezekre a találkozásokra, s akkor értettem csak meg pontosabban a mi rendõrünk elõzetes ügyintézéseit, a telefonon keresztül: ilyenképp tehát az idõpontokat egyeztethették egymással, úgy látszik. Végül is azon kaptam magam, hogy már egész tetemes sor közepén járok, két oldalról meg, ritkás távközökben, a rendõrök fogták közre a menetünket.

Így mentünk, mindenütt a kocsiúton, eléggé sokáig. Szép, tiszta nyári délután volt, az utcák telve tarka sokasággal, mint ezen az órán mindig; de én mindezt csak egy kicsit elmosódottan láttam. A tájékozódás fonalait is hamar elveszítettem, mivel többnyire oly utcákon s utakon vágtunk keresztül, amelyeket nem nagyon ismerek. S aztán az utcák mindegyre növekvõ sokadalma, a forgalom, s fõképp az a fajta nehézkesség, ami már ily körülmények közt egy zárt menetnek az elõrehaladásával jár együtt, meglehetõsen elfoglalta, s hamar ki is fárasztotta a figyelmemet. Az egész hosszú útból voltaképp csak a járdák közönségének a menetünk láttán való egy bizonyos sietõs, habozó, már-már szinte lopott kíváncsiságára emlékszem (a dolog eleinte mulattatott, de idõvel már nem nagyon ügyeltem erre), no meg egy késõbbi, némileg zavaros pillanatra. Valami széles, roppant mozgalmas külvárosi úton jártunk éppen, köröttünk mindenütt a forgalom tülekvõ, kibírhatatlanul lármás áradatával; nem tudom, egy ponton miként ékelõdhetett a menetünkbe egy villamos, épp nem sokkal elõttem. Kénytelenek voltunk megtorpanni, arra a pillanatra, amíg áthaladt - s ekkor lettem figyelmes egy sárga ruhadarab hirtelen villanására, elöl, a por, a zaj meg a jármûvek kipárolgásának a fellegeiben: az „Utas” volt. Egyetlen hosszú szökkenés, s már el is veszett, oldalt valahol a gépek s az emberek forgatagában. Egész elképedtem: mindez valahogy nem nagyon vágott össze a vámházbeli viselkedésével, úgy találtam. De mindeközben mást is éreztem még, valami jókedvû meglepõdést, azt mondhatnám, egy tettnek az egyszerûségén: s csakugyan, láttam, hogy egy-két vállalkozó akkor mindjárt neki is iramodott még õutána, ott, elöl. Magam is körülnéztem, bár inkább csak, hogy úgy mondjam, a játék kedvéért - mert hisz egyéb okot nem láttam rá, hogy elinaljak -, s azt hiszem, még lett is volna idõm: de hát aztán mégis, a becsület érzése bizonyult bennem az erõsebbnek. Azután a rendõrök mindjárt intézkedtek, és a sor ismét összezárult körülöttem.

Egy ideig még mentünk, majd utána minden igen gyorsan, váratlanul és egy kicsit meghökkentõ módon történt. Valahol befordultunk, s úgy láttam, megérkeztünk, mert az út egy szélesre tárt kapu szárnyai közt folytatódott. Akkor vettem csak észre, hogy a rendõrök helyett a kaputól már egyszerre mások léptek az oldalunkra, olyan ruhában, mint a katonáké, de tarka tollakkal az ellenzõs sipkájukon: csendõrök voltak. Szürke épületek útvesztõjében vezettek tovább, mind beljebb s beljebb, egy hirtelen kibukkanó, fehérkavicsokkal teliszórt, roppant térségre - afféle kaszárnyaudvarra, úgy néztem. Mindjárt ugyanakkor magas, parancsoló külsejû alakot pillantottam meg, amint a szemközti épület irányából egyenesen felénk igyekezett. Magas csizmát és testhez álló egyenruhát hordott, arany csillagokkal, mellén rézsútos irányban átvetett bõrszíjjal. Egyik kezében vékony, amolyan lovagláshoz használatos pálcát is láttam, amellyel mindegyre a lakkosan fénylõ csizmaszárát ütögette. Egy perc múlva, miközben mi már mozdulatlan sorokban várakoztunk, azt is kivettem, hogy a maga módján szép ember volt, keményre edzõdött, s egészében kissé a filmek vonzó hõseire emlékeztetõ, férfias vonásokkal, divatos formájúra igazított keskeny, barna bajusszal, amely igen illett a napsütött színû arcához. Amikor közelebb ért, a csendõrök vezényszava mindnyájunkat megmerevített. Azután mindenrõl csak két, egymást gyorsan követõ benyomásom maradt: a lovaglópálcás recsegõ, némileg egy vásári kikiáltóéhoz hasonlító hangja, ami annyira meglepett a különben választékos külseje után, hogy magukból a szavaiból talán ezért is nem jegyeztem meg túl sokat. Annyit azért megértettem, hogy a „vizsgálatot” - ezt a kifejezést alkalmazta - csak holnap szándékszik megtartani ügyünkben, majd utána máris a csendõrökhöz fordult oda, az egész teret betöltõ hangon megparancsolva nékik, hogy addig is, vigyék „az egész zsidó bandát” oda, ahová õszerinte tulajdonképp valók, azaz a lóistállóba, és zárják oda be õket éjszakára. A második benyomásom meg a mindjárt erre következõ átláthatatlan, vezényszavaktól hangos zûrzavar volt, a hirtelen föléledõ csendõrök üvöltõ rendezkedése, amivel eltereltek minket. Azt se tudtam, merre is forduljak hamarjában, s csak arra emlékszem, hogy mindeközben nevethetnékem volt kissé, egyrészt a csodálkozástól meg a zavartól, attól az érzéstõl, mintha valami esztelen színjátéknak csöppentem volna váratlanul a közepébe, melyben nem egész pontosan ismerem a szerepemet, másrészt meg egy futó gondolattól is, ami éppen hogy átsuhant a képzeletemen: s ez mostohaanyám arca volt, amikor ráeszmél majd, hogy ma este már bizony hiába számít rám a vacsorával.

4 
A vonaton legjobban a víz hiányzott. Eleségbõl, mindent számításba véve, hosszú idõre látszott elegendõnek a készlet; hanem hát nem akadt mit innunk rá, s ez bizony kellemetlen volt. A vonatbeliek mindjárt mondták: elsõ szomjúság, hamar múlik. Végül már-már el is feledkeznénk róla: akkor lép azután fel ismét - csakhogy akkor már nem ad többé módot feledségre, magyarázták. Hat-hét nap az az idõ - állították a hozzáértõk -, amíg az ember mindamellett szükség esetén, s még a meleg idõjárást is tekintetbe véve, víz nélkül is ellehet, föltéve, hogy egészséges, hogy nem veszít túlontúl sok verítéket, s nem eszik lehetõleg húst meg fûszert. Egyelõre biztattak - van még idõ; minden attól függ, meddig tart az út, tették hozzá.

Csakugyan, erre magam is kíváncsi voltam: a téglagyárban nem tudatták. Mindössze annyit tettek közzé, hogy akinek van rá kedve, munkára jelentkezhet, mégpedig Németországba. A gondolatot, éppúgy, akár a többi fiú és még sokan mások is a téglagyárban, én is mindjárt megnyerõnek találtam. Különben is - mondták egy bizonyos „Zsidótanács” nevezetû testületnek a karszalagjukról is fölismerhetõ emberei - így vagy úgy, szépszerrel vagy kényszerûen, de elõbb-utóbb amúgy is mindenkit Németországba telepítenek a téglagyárból, s az önként vállalkozó legelsõknek jobb hely, továbbá az a kedvezés is jut osztályrészül, hogy mindössze hatvanával utazhatnak egy kocsiban, míg késõbb már viszont legalább nyolcvannak kell majd elférnie, a szerelvények elégtelen száma miatt - amint ezt mindenkinek elmagyarázták: túl nagy tere akkor valóban, nemigen nyílik a gondolkodásnak, magam is azt találtam.

De a többi érv igazát se vitathattam, amikben a téglagyári helyszûkérõl, ennek az egészség területén is megmutatkozható következményeirõl, valamint az élelmezés szaporuló gondjáról szóltak: így volt, mindezt én is tanúsíthattam. Már amikor a csendõrségrõl megérkeztünk (a felnõttek közt sokan azt is nyilvántartották, hogy a kaszárnyát „Andrássy csendõrlaktanyának” hívták), a téglagyárnak minden zugát máris dugig találtuk emberekkel. Egyképpen láttam köztük férfiakat meg nõket, minden korú gyereket és megszámlálhatatlan öreget, mind a két nembõl. Bárhová léptem, takarókba, habzsákokba, mindenféle bõröndökbe, batyukba, motyókba botlottam. Mindez, s aztán a sok apró nyûg, bosszúság meg kellemetlenkedés, ami már az ily közösségi élettel jár, úgy látszik, elkerülhetetlenül együtt, engem is hamar kifárasztott természetesen. Ehhez járult még hozzá a tétlenkedés, a veszteglés ostoba érzése, no meg az unalom; az öt napból, amit itt töltöttem, ezért is nem emlékszem külön-külön egyikre sem, de összességükben is csak alig egy-egy részletükre. Arra a könnyebbségre mindenesetre, hogy a fiúk is ott voltak köröttem: „Rozi”, a „Selyemfiú”, a „Bõrdíszmûves”, a dohányzó fiú, Moskovics s valamennyien, a többiek. Úgy néztem, egyikük sem hiányzott: õk is mind becsületesek voltak. Csendõrökkel se igen akadt a téglagyárban többé már személyes dolgom: inkább csak a kerítés külsõ oldalán láttam õrködni õket, itt-ott rendõrökkel is elvegyülten. Ezekrõl beszélték is azután a téglagyárban, hogy belátóbbak a csendõröknél, s emberségre is szívesen hajlanak, mégpedig bizonyos elõzetes egyezség fejében, akár pénzben, vagy akár bármi egyéb értékben. Fõképpen - így hallottam - levelek, üzenetek eljuttatására adtak számosan megbízatásokat nékik, sõt, amint némelyek igen erõsítgették, még szökés terén is nyílt a révükön egy-egy, bár igaz, hozzátették: csak ritka és kockázatos alkalom; egész határozottat errõl nehéz dolog lett volna megtudnom. De akkor jutott eszembe és értettem meg körülbelül pontosabban is, úgy hiszem, mirõl is akarhatott hát a vámházban a fókaarcú ember is oly igen beszélni a rendõrrel. Azt is így tudtam meg, hogy a mi rendõrünk viszont becsületes volt. Ez a tény magyarázhatta azután azt a körülményt, hogy az udvaron õdöngve, vagy a közkonyha tájékán a soromra várakozva, a sok idegen arc kavargásában egyszer-másszor a fókaarcú emberre is ráismerhettem a téglagyárban.

A balszerencsés embert is viszontláttam, úgyszintén a vámháziak közül még: gyakran üldögélt el köztünk, „ifjúság” közt, „egy kicsit felvidulni” - amiképpen mondta. Valahol ott, a mi közelünkben találhatott magának, úgy látszik, szálláshelyet õ is, az udvar számos egyforma: zsindelytetejû, de egyébként minden oldalról nyitott, s ahogy hallottam, eredetileg még tulajdonképp a téglák szárítását szolgáló építményeinek egyikében. Kissé megviseltnek látszott, daganatok meg zúzódások tarka foltjaival az arcán, s meg is tudtuk tõle, hogy mindez a csendõrségi vizsgálatnak volt még az eredménye: gyógyszerre meg élelemre bukkantak ugyanis a hátizsákjában. Hiába próbálta magyarázni: csupa régebbi készletbõl származó holmi, s csupán nagybeteg édesanyjának szánta, azzal vádolták, nyilvánvaló, hogy a feketepiacon folytat velük üzelmeket. Hiába volt az engedélye, s az is hiábavaló, hogy maga részérõl mindig tisztelte a törvényt és sose szegte meg annak még akár egyetlen betûjét sem, amint elbeszélte. - Hallottak valamit? Mi lesz velünk? - szokott rendesen tudakozódni. A családját is megint szóba hozta, no meg a balszerencséjét. Mennyit járt utána és mennyire örült - emlékezett kesernyés fejcsóválással vissza - az engedélynek; bizony, nem hitte volna, hogy „ilyen vége” lesz az ügynek. Azon az öt percen fordult meg minden. Ha nincs balszerencséje… Ha akkor az autóbusz… - ezeket a gondolatokat hallottam tõle. Viszont a fenyítékkel egészében inkább elégedettnek látszott. - A végére maradtam, és ez volt talán a szerencse - mesélte el - akkor már siettek. - Egészben véve, „járhatott volna rosszabbul is” - így összegezte, hozzátéve hogy a csendõrségen „csúnyább eseteket is látott”, s ez igaz is volt, magam is emlékeztem. Senki se higgye - figyelmeztettek a vizsgálat délelõttjén a csendõrök -, hogy elrejtheti elõlük a bûnét, a pénzt vagy az arany- és értéknemûeket. Nékem is - amint sorra jutottam - oda kellett rakodnom elébük egy asztalra pénzt, órát, bicskát, minden egyebemet. Egy termetes csendõr, gyors és valamiképp szakavatottnak ható mozdulatokkal még végig is tapogatott, a hónaljamtól egész a rövidnadrágom száráig. Az asztal mögött a fõhadnagyot is ott láttam - amint akkorra már ugyanis a csendõrök egymás közt vallott szavaiból kitudódott, a lovaglópálcásnak valójában Szakál fõhadnagy volt a neve. A bal keze mellett meg ingujjas, harcsabajszos, hentesidomú csendõrt vettem még mindjárt észre ott tornyosulni, valami henger alakú, s alapjában kissé nevetséges, mert némileg a szakácsnék sodrófájára emlékeztetõ eszközzel is a kezében. A fõhadnagy egész barátságos volt: kérdezte, vannak-e irataim, bár azután mégse láttam rajta bármi jelét, bármi fölcsillanását legalább az igazolványom hatásának. Meglepõdtem, de hát - legfõképp a harcsabajszos csendõrnek egy távozásra sürgetõ s ellenesetre félremagyarázhatatlan ígéretet tartalmazó mozdulatát is tekintetbe véve - úgy tartottam értelmesebbnek, hogy semmit se kifogásoljak, magától értetõdõen.

Azután a csendõrök mindnyájunkat kivittek a kaszárnyából, s itt elõször külön villamosszerelvénybe gyömöszöltek, a Duna-part egy pontján hajóra raktak át, majd kikötés után végül egy útszakaszon még gyalogszerrel hoztak tovább - s így kerültem voltaképp a téglagyárba, pontosabban, amint errõl már a helyszínen értesültem, a „Budakalászi Téglagyárba”.

Még sok minden mást is hallottam azután az utazásról a jelentkezés délutánján. A karszalagos emberek is mindenütt ott voltak, s bármi kérdésre is szívesen válaszoltak. Legelsõsorban is fiatalokat, vállalkozó kedvûeket, egymagukban lévõket kerestek. De arról is biztosították, mint hallottam, a kérdezõsködõket, hogy asszonyok, kicsinyek, idõsek számára is jut hely, s valamennyi csomagjukat is magukkal vihetik. De a legfõbb kérdés õszerintük egy volt: magunk közt s az így lehetõ emberséggel intézzük-e az ügyet, vagy inkább várjuk-e meg, amíg a határozatot a csendõrök hajtják rajtunk végre? Mint ugyanis elmagyarázták: a szállítmánynak mindenhogy ki kell kerekednie, s amennyiben az õ listáik nem telnek meg, akkor a csendõrök végzik majd el köztünk a sorozást: csakugyan, legtöbben, de magam is azt tartottam, nyilvánvaló, hogy az elsõ esetben járhatunk természetesen jobban.

A németekrõl is sok különféle nézet jutott el mindjárt a fülemhez. Így számosan vallották, mégpedig fõként a már tapasztalatokkal is rendelkezõ idõsebbek közül, hogy bármi legyen is a zsidókról való felfogásuk, alapjaiban - amint ezt egyébiránt mindenki tudja, - a németek tiszta, becsületes, rend-, pontosság- és dologszeretõ emberek, akik másoknál is megbecsülik, ha ugyanezekkel a jellemvonásokkal találkoznak; nagyjában-egészében valóban, az én tudomásomnak is körülbelül ez felel meg róluk, s gondoltam, bizonyára annak is hasznát láthatnám majd náluk, hogy a gimnáziumban valamennyit a nyelvükbõl is elsajátítottam. Fõképp azonban a munkától végre rendezettséget, elfoglaltságot, új benyomásokat, némi tréfát: egészében, az itteninél értelmesebb és kedvemre valóbb életmódot remélhetek, úgy amint ezt meg is ígérték, és ahogyan a fiúkkal is elgondoltuk magunk között, igen természetesen; s kissé emellett az is megfordult a fejemben, hogy ilyenképpen még világot is láthatnék valamelyest. S igazat szólva, ha az utóbbi napok egynémely eseményére: így a csendõrségre, legkiváltképp azonban az igazolványomra, egyáltalán, az igazságra gondoltam, a hazám szeretete se igen marasztott, ha még ezt az érzelmet is néztem.

Voltak aztán gyanakvóbbak, akik másként voltak értesülve, s a németek egyéb tulajdonságairól véltek tudni; megint mások, kik akkor hát valami jobb tanácsot kértek tõlük erre; s újra mások, akik az ily civódások helyett inkább az ész szava, a példaadás, a hatóság elõtti méltó szereplés mellett léptek föl - s mindezeket az érveket meg ellenvetéseket, de még számos egyéb hírt, értesülést meg tudnivalót is, kifogyhatatlanul vitatták körülöttem ott az udvaron, kisebb-nagyobb, minduntalan fölbomló, majd ismét újraképzõdõ csoportokba verõdve. Még Istent is hallottam a többi közt említeni, „az Õ kifürkészhetetlen akaratát” - amint egyikük megfogalmazta. Mint egykor Lajos bácsi, õ is a sorsról, a zsidók sorsáról szólott, s úgyszintén mint Lajos bácsi, azt tartotta, hogy „elhagytuk az Urat”, s ez a magyarázata a bennünket sújtó csapásoknak. Azért mégis fölkeltette kissé az érdeklõdésemet, mivel erõteljes föllépésû és ugyanilyen testalkatú ember is volt, némiképpen szokatlan arccal, amit vékony, de nagy ívben meghajló orr, igen fényes, párás tekintetû szemek, szép, õszes szálú bajusz meg evvel egybenõtt rövid, kerek formájú szakáll jellemzett. Láttam, sokan vették körül és voltak kíváncsiak a szavaira. Aztán értesültem csak róla, hogy lelkész, mert hallottam, „rabbi úrnak” szólították. Egy-egy különösebb szavát vagy kifejezését is megjegyeztem, így azt a helyet például, ahol megengedte, „mert a szem, amely lát és a szív, amely érez” készteti õt erre az engedményre, hogy „mi itt e földön vitathatjuk talán az ítélet mértékét” - s máskor tiszta, messzire csengõ hangja itt megbicsaklott és elakadt egy percre, miközben szeme még a rendesnél is párásabbá vált valahogyan; nem tudom, miért volt itt az a furcsa érzésem, mintha voltaképp valami mást készült volna eredetileg mondani, s ezek a szavai valahogy õt magát is meglepték volna kissé. De azért folytatta, és „nem akarta áltatni magát”, amint bevallotta. Jól tudja, elég körülnéznie „ezen a gyötrelmes helyen és ezeken a meggyötört arcokon” - így mondta, s még meg is lepett ez a szánakozása, hisz végtére õ is csak ugyanitt volt -, hogy belássa, mennyire nehéz az õ feladata. De nem célja, mert nincs szükség erre, hogy „lelkeket nyerjen meg az Örökkévalónak”, hiszen mindnyájunk lelke Tõle való, mondta. Mindamellett valamennyiünket felszólított: - Ne éljetek perben az Úrral! -, s még csak nem is fõképp a bûn miatt, hanem azért, mert ez az út „az élet magasztos értelmének tagadásához” vezetne, márpedig „ezzel a tagadással a szívünkben” õszerinte nem élhetünk. Talán könnyû az ilyen szív, de csak mert üres, akár a sivatag pusztasága, mondta; nehéz viszont, de mégis a vigasz egyedüli útja a csapásokban is meglátni az Örökkévaló végtelen bölcsességét, mert, amiképp szó szerint folytatta: „eljõ az Õ gyõzelmének perce, és egyek lesznek a töredelemben és a porból kiáltanak majd Hozzá, akik az Õ hatalmáról elfeledkeztek”. S így tehát ha már most azt mondja, hogy hinnünk kell az Õ végsõ irgalmának eljövetelében („és ez a hit legyen a mi támaszunk és erõnk kiapadhatatlan forrása a megpróbáltalások ezen órájában”) úgy akkor az egyetlen módját is jelölte meg egyúttal annak, hogy miképpen lehetséges egyáltalában élnünk. S ezt a módot „a tagadás tagadásának” nevezte, azért, mivel remény nélkül „elveszettek vagyunk” - viszont reményt meg egyedül csak a hitbõl meríthetünk, és abból a töretlen bizodalomból, hogy az Úr megkönyörül rajtunk, és elnyerhetjük a kegyelmét. Az okfejtése, elismertem, világosnak látszott, bár azért észrevettem, végezetül is nem mondta meg, hogy tulajdonképp mit lehetne valami pontosabbat is tennünk ehhez, s azok számára se igen volt képes jó tanáccsal szolgálni, akik véleményért sürgették: már most jelentkezzenek az útra, vagy hogy inkább maradjanak-e? - A balszerencsés embert is itt láttam, mégpedig többször is: hol egyik csoportnál bukkant fel, hol meg egy másiknál. De azért észrevettem, hogy apró, kissé még vérrel aláfutott szemének nyugtalan tekintete ezalatt mindig más csoportokon és más embereken is fáradhatatlanul egyre ott járt. S egyszer-egyszer a hangját is meghallottam, mikor némelyeket megállítva, feszülten vizslató arccal, s az ujjait is tördelve meg morzsolgatva hozzá, tudakolta tõlük, hogy: „bocsánat, szintén utaznak-e?”, hogy: „miért?”, s hogy: „gondolják, jobb lesz-e, ha szabad kérdeznie?”

Épp akkor jött - emlékszem - egy másik vámházbeli ismerõs: a „Szakértõ” is jelentkezni. A téglagyári napok alatt õt is többször megpillantottam már egyébként. Bár a ruhája gyûrött volt, nyakkendõje eltûnt, s arcát szürke borosta lepte, egészében így is látszott még rajta a régebbi tekintélyes megjelenés minden elvitathatatlan nyoma. Mindjárt feltûnt az érkezése, mivel egész gyûrû fogta közre, izgatott emberekbõl, és õ alig gyõzte a sok kérdést, amikkel ostromolták. Mint ugyanis hamarosan én is értesültem, õnéki meg egyenesen egy német tiszttel volt módjában beszélnie. Elöl, a parancsnokság, a csendõrség meg egyéb nyomozóhatóságok irodái tájékán ment végbe az esemény, ahol egy-egy német egyenruha sietõs eltûnését vagy felbukkanását az itteni napokban egyszer-egyszer csakugyan, magam is észlelhetem. Elõzõleg - így vettem ki - a csendõrökkel is próbálkozott. Megkísérelt - amint mondta: - „érintkezésbe lépni a vállalatával”. De megtudtuk, hogy a csendõrök ezt a jogot „folyamatosan megtagadják” tõle, holott „hadiüzemrõl van szó”, s „a gyártás vezetése õnélküle elképzelhetetlen”, amit a hatóságok is elismertek, bár az errõl szóló okmánytól, éppúgy, mint minden egyébtõl is, csendõrségen „megfosztották”: mindezt úgy-ahogy bírtam csak követni, mert szaggatottan, a sok egymást keresztezõ kérdésre válaszolva mondta el. Igen felháborodottnak látszott. De megjegyezte: „nem kívánja részletezni az ügyet”. Másrészt különben ezért fordult a német tiszthez. A tiszt éppen távozni készült. Véletlenül, tudtuk meg tõle, õ is épp a közelben tartózkodott ugyanakkor. - Elébe álltam - mondta. Az esetnek különben többen is itt voltak a tanúi, s említették is a vakmerõségét. De õ, a vállát vonva, azt mondta erre, hogy kockázat nélkül nem lehet eredményre jutni, s hogy viszont mindenképp beszélni akart „valaki illetékessel is végre”. Mérnök vagyok - így folytatta. - És perfekt német - tette hozzá. Mindezt a német tisztnek is elmondta. Ismertette vele, mint „tették itt erkölcsileg és tényleg is lehetetlenné a munkáját”, mégpedig, az õ szavaival: „minden ok és jogalap nélkül, még a jelenleg fennálló rendelkezéseken belül is.” - De kinek van haszna ebbõl? - tette fel a kérdést a német tisztnek. Azt mondta neki, ahogy most nekünk is értésünkre adta: - Nem elõnyökért vagy kiváltságért folyamodom. De vagyok valaki, és értek valamihez: dolgozni szeretnék, a képesítésem szerint, ez minden törekvésem. - A tiszttõl azután azt a tanácsot kapta, iratkozzon a jelentkezõk közé. Nem tett, mondta, semmi „nagyszabású ígéretet”, de biztosította, hogy Németországnak jelen erõfeszítésében mindenkire, az ily fölkészültségûek hozzáértésére pedig különösképp szüksége van. Ezért is érzi, értesültünk tõle, a tisztnek ezért a „tárgyilagosságáért” úgy, hogy amit mondott, az „korrekt és reális” - ezekkel a szavakkal jellemezte. Még a tiszt „modoráról” is külön szót ejtett: ellentétben a csendõrök „otrombaságával”, azt „józannak, mérsékeltnek és minden tekintetben kifogástalannak” írta le. Egy másik kérdésre válaszolva ismerte el azt is, hogy „természetesen nincs egyéb garancia”, mint csupán ez a tisztrõl való benyomása: de mondta, hogy pillanatnyilag ennyivel kell beérnie, s nem hiszi, hogy tévedett volna. - Föltéve - tette még hozzá -, ha nem csal az emberismeretem -, de inkább úgy, hogy a magam részérõl legalábbis, ezt az eshetõséget csakugyan, meglehetõsen valószínûtlennek érezhettem.

Mikor aztán távozott, egyszerre csak, hopp! - a balszerencsés embert láttam meg, a többiek csoportjából rugós szerkezetû bábuként kiszökkenni, s rézsútos irányban utána, pontosabban elébe iramodni. Még gondoltam is, a látható izgalomból meg valami elszántságból is az arcán: no, ezúttal már megszólítja, nem úgy, mint a vámházban. Hanem aztán siettében épp egy listásan-ceruzásan arra törekvõ, testes és hórihorgas karszalagos embernek csetlett-botlott neki. Ez akkor nyomban meg is torpantotta, hátrahõkölt, tetõtõl talpig szemügyre vette, elõrehajolt, kérdezett tõle valamit - s azután nem tudom, mi történt, mivel „Rozi” épp ideszólt: rajtunk a sor.

Aztán még csak annyira emlékszem, hogy amikor a fiúkkal már hátra, a mi szálláshelyünk felé tartottunk, különösen békés, meleg, a dombok fölött már pirosas egû nyári alkonyat volt, ezen az utolsó napon. Ellenkezõ oldalon, a folyó irányában, éppen a menetrendszerû helyiérdekû vasút zöld kocsisorának a tetejét láttam meg elrohanni a léckerítés pereme fölött: fáradt, no meg a jelentkezés után igen természetesen, kissé kíváncsi is voltam. A fiúk is, egészben véve elégedettnek látszottak. A balszerencsés ember is közibénk verõdött valahogyan, s mondta, némiképp ünnepélyes, bár egyben valahogy firtató arccal is, hogy õ is fenn van már a listán. Helyeseltük, s úgy néztem, jól is esett neki - de már aztán nem nagyon hallgattam rá tovább. Errefelé, ezen a hátulsó tájékon a téglagyár is csöndesebb volt. Bár itt is kisebb csoportokat láttam még egymás közt tanakodni, voltak, akik már az éjszakához készülõdtek, vagy vacsoráltak, a csomagjukat õrizték, vagy egyszerûen csak üldögéltek, így, az estében, hallgatagon. Épp egy házaspárhoz értünk oda. Sokszor láttam, s látásból már jól ismertem is õket. Kicsi, finom vonású, törékeny alkatú feleség meg sovány, szemüveges, hellyel-közzel foghíjas, örökkön lótó-futó, készenlétben álló, mindig verítékes homlokú férj. Most is igen elfoglalt volt: a földön kuporogva s a feleség buzgalmas iparkodású segítsége mellett, nagy sietséggel a csomagjukat gyûjtötte és szíjazta minden darabját egybe, és csakis ezzel a munkájával látszott törõdni, semmi mással. De a balszerencsés ember megtorpant mögötte, s úgy látszik, õ is ismerhette, mert egy perc múlva kérdezte tõle: eszerint õk is az utazás mellett döntöttek-e? Akkor is csak egyetlen pillanatra tekintett hátra és föl rá a szemüvege mögül, hunyorogva, izzadtan, még az esti fénytõl is erõlködve összehúzott arccal, s csupán ezt az egy, meglepõdött kérdést adta néki válaszul: - Hát menni kell, nem?… - S amilyen egyszerûnek, végsõ soron éppoly igaznak is éreztem ezt az észrevételt.

Másnap már kora reggel utunkra bocsátottak. A vonat, ragyogó nyáridõben, a kapu elõl, a helyiérdekû vasút vágányáról indult útnak - afféle teherszerelvény, csupa téglavörös, zárt tetejû és ajtajú kocsikkal. Idebenn mi hatvanan, a csomagok, no meg a karszalagos emberek útravaló rakománya: kenyérhalmok meg nagy, hústartalmú konzervek, téglagyári szemmel ritka becsû holmi, elismertem. De hát már tegnap óta tapasztalhattam, hogy mennyire figyelmesen, kitüntetõen, mondhatnám már-már bizonyos fokú tisztelettel vettek általában körül minket, útnak indulókat, s ez a bõség is egy neme lehetett tán, mintegy a jutalomnak, amint én éreztem. A csendõrök is ott voltak, puskásan, mogorván, állig gombolkozottan - valahogy, mint akik kívánatos árucikkre felügyelnek, de hozzá már nemigen nyúlhatnak, s gondoltam, bizonyára egy õnáluk is magasabb hatóság: a németek miatt. Aztán ránk csukták a tolóajtót, s odakint kopácsoltak is valamit rajta, majd jeladások, sípolás, vasutasmunka, zökkenés: elindultunk. A fiúkkal jól elhelyezkedtünk, itt a kocsi elülsõ harmadában, amit mindjárt felszálláskor elfoglaltunk, kétoldalt egy-egy eléggé magasan fekvõ s tüskés hegyû drótszálakkal is gondosan behálózott ablakforma nyílással együtt. Csakhamar aztán a mi kocsinkban a víz, s ezzel együtt az út idõtartamának a kérdése is mindjárt fölvetõdött.

Máskülönben az útról egészében nem sokat mondhatok. Ugyanúgy, mint elõbb a vámházban vagy mint legutóbb a téglagyárban, a vonatban is az idõt kellett valahogyan eltöltenünk. Annyival volt ez itt tán nehezebb mégis, amennyit már a körülmények tettek hozzá, természetesen. Másrészt viszont a cél tudata, az a gondolat, hogy minden, ha mégoly lassan, ha mégannyi fáradságos döcögés, tolatás, veszteglés közepett is megtett útszakasz, de végtére ehhez hoz közelebb, a gondokon meg nehézségeken is átsegített. A fiúkkal se veszítettük el a türelmünket. „Rozi” is egyre biztatott: az út csak addig tart, míg meg nem érkezünk. A „Selyemfiút” is sokat bosszantották, egy - amint a fiúk tudni vélték - szüleivel itt lévõ leány miatt, akit még a téglagyárban ismert meg, s akinek kedvéért, különösképp eleinte, gyakran tûnt el a kocsi belsejében, és a fiúk közt errõl sok minden hírlett. De itt volt a dohányzó fiú: zsebébõl még itt is elõ-elõkerült holmi gyanús, porhanyó kotorék, holmi papírdarab meg egy-egy szál gyufa, aminek lángjához ragadozómadár mohóságával hajolt oda, néha még éjjel is az arca. Moskovicstól (homlokáról szüntelen patakok eredtek és folytak szemüvegén, tömpe orrán, vastag száján végig, verítékbõl meg koromból - mint egyébként valamennyiünknek, nekem is, magától értetõdõen) s mind a többiektõl még a harmadik napon is hallottam egy-egy vidámabb szót, észrevételt, a „Bõrdíszmûvestõl”, ha akadozóbban forgó nyelvvel is, egy-egy bágyadt tréfát. Nem tudom, mi módon sikerült némelyik felnõttnek azt is kifürkésznie, hogy utunknak pontosabban is egy „Waldsee” nevezetû helység a célja: ha szomjas voltam, ha melegem volt, már önmagában az ígéret is, amit ez a név tartalmazott, nyomban könnyebbséget jelentett. A helyszûkére panaszkodóknak is sokan hozták eszükbe, és igazuk volt: emlékezzenek, a legközelebbiek már nyolcvanan lesznek. S alapjában, ha meggondoltam, voltam már utóvégre szûkebben is: így a csendõrségi lóistállóban, ahol az elhelyezkedés gondját oly egyezséggel tudtuk csak megoldani, hogy mindnyájan a földre kucorodtunk, a „törökülés” mintájára. A vonatban ennél kényelmesebben ültem. De ha úgy tetszett, fel is állhattam, sõt még akár pár lépést is tehettem - például az edény irányába: ennek ugyanis a kocsi hátsó jobb sarkában volt a helye. Elõször azt a határozatot hoztuk róla, hogy lehetõség szerint csak kisebb szükség céljából alkalmazzuk. De hát, ahogy múlt az idõ, sokan kényszerültünk úgy tapasztalni, hogy a természet parancsa mégis erõsebb a fogadalmunknál, s aszerint is cselekedni, úgy mi fiúk, mint a férfiak, no meg a nõk között is, igen belátható módon, természetesen.

A csendõr se okozott végül nagyobb kellemetlenséget. Elõször megrémültem tõle kissé: épp a fejem fölött, a bal oldali ablaknyílásban bukkant fel nagy hirtelen az arca, s még be is világított hozzánk a zseblámpájával, az elsõ nap estéjén, vagy inkább az éjszakáján már, megint egy hosszabb veszteglésünk alatt. De hamar kitûnt, jó szándék hozta: - Emberek - ezt a hírt jött csak tudatni -, a magyar határhoz érkeztetek! - Egy felhívást, mondhatni kérelmet kívánt ez alkalomból intézni hozzánk. Az volt az óhaja, hogy amennyiben bármelyõnknél még netalán pénz vagy egyéb érték maradt volna, úgy azt adjuk át õnéki. - Ahová ti mentek - vélekedett ugyanis -, ott többé már nem lesz szükségetek értékekre. - S ami még nálunk volna, azt a németek amúgy is mind elveszik majd tõlünk, biztosított. - Akkor már - így folytatta, odafenn az ablakrésben tovább - miért ne inkább magyar kézbe jusson? - S rövid szünet után, amit valahogyan ünnepélyesnek éreztem, egyszerre melegebbre forduló, igen magunk közti s bizonyosképp valahogy mindenre feledést borító, mindent megbocsátó színezetû hangon azt is hozzátette még: - Hiszen ti is magyarok vagytok végeredményben! - Egy hang, egy férfinak a mély hangja valahonnan a kocsi belsejébõl, némi sustorgás, tanakodás nesze után valóban, be is látta ezt az érvet, föltéve, hogy a csendõrtõl meg vizet kapnánk csereképpen, s õ erre is hajlandónak mutatkozott, bár, mint mondta, „a tilalom ellenére”. Hanem aztán mégse tudtak megállapodásra jutni, mivel a hang a vizet, a csendõr meg viszont a tárgyakat kívánta elõbb kézhez kapni, és a maga sorrendjébõl egyikük sem engedett. Végül aztán a csendõr igen megneheztelt: - Büdös zsidók, még a legszentebb kérdésbõl is üzletet csinálnátok! - ezt az észrevételt tette. S fölháborodástól meg utálkozástól is csak úgy fulladozó hangon ezt a kívánságot intézte még hozzánk: - Akkor dögöljetek csak szomjan! - Késõbb különben ez meg is történt - a mi kocsinkban legalábbis így beszélték. Való tény, a mögöttünk levõ kocsiból érkezõ bizonyos hangot, úgy a második nap délutánjától fogva, én is egyre hallani voltam kénytelen: nem volt épp igen kellemes. Az öregasszony - így mondták a mi kocsinkban - beteg, s vélhetõen megõrült, nem kétséges, a szomjúság következtében. A magyarázat hihetõnek is tetszett. Azoknak az igazát is csak most láttam be, akik már az út kezdetén megállapították: mennyire szerencsés körülmény, hogy a mi kocsinkba se egész kicsinyek, se igen vének, s remélhetõen betegek sem kerültek. A harmadik nap délelõttjén azután az öregasszony elhallgatott végre. Akkor meg azt mondták nálunk: meghalt, mivel nem kaphatott vizet. De hát tudtuk: beteg meg öreg is volt, s az esetet ilyenképp mindenki, magam is érthetõnek találtam, végeredményében nézve.

Állíthatom: a várakozás nem kedvez az örömnek - ez volt legalábbis a tapasztalatom akkor, amikor végre valóban megérkeztünk. Meglehet, fáradt is voltam, no meg tán épp az igyekvés, amivel a célra vártam, feledtette is velem némileg ezt a gondolatot végül: de inkább egykedvû maradtam valahogyan. Az egész eseményt el is szalasztottam kissé. Arra emlékszem, hogy hirtelen ébredtem, föltehetõen közelben levõ szirénák esztelen visongására; az odakintrõl beszüremkedõ gyönge fény már a negyedik nap pirkadatát jelezte. Egy kevéssé fájt a gerincem töve, ott, ahol a kocsi padlójával érintkezett. A vonat is vesztegelt, mint máskor is gyakran, de mint légiriadók esetében mindig. Az ablakok is foglaltak voltak, úgyszintén, mint ilyenkor mindig. Mindenki látni vélt valamit - s ez is így volt mostanában mindig. Egy idõ múlva én is helyhez jutottam: semmit se láttam. A hajnal odakinn hûvös és jóillatú volt, a széles mezõk fölött szürke ködök, majd váratlanul, de akárcsak egy trombitaszó, éles, vékony, piros sugár érkezett mögülünk valahonnan, s megértettem: a napfelkeltét láttam. Szép és egészében érdekes volt: odahaza ilyenkor még aludni szoktam. Egy épületet, isten háta mögötti állomást vagy tán nagyobb pályaudvar elõhírnökét is megpillantottam még, mindjárt itt elõttem, balra. Apróka volt, szürke és még teljesen néptelen, csukott kis ablakokkal s azzal a nevetségesen meredek tetõvel, amelyeket ezen a vidéken már tegnap is láttam: a szemem elõtt szilárdult elõször valóságos körvonalakká a ködös derengésben, majd változott át szürkébõl lilává, s csillantak föl egyúttal az ablakok is rõtesen, amint az elsõ sugarak épp ráestek. Mások is észrevették, magam is szóltam róla a mögöttünk kíváncsiskodóknak. Kérdezték, helységnevet is nem látok-e rajta. Láttam, mégpedig két szót is a kezdõdõ fényben, az épület keskenyebbik, a menetirányunkkal szembenézõ oldalának a tetõ alatti felületén: „Auschwitz-Birkenau” - ezt olvastam, a németek hegybogas, cirkalmas betûivel írva, a duplán hullámos választójelükkel összekötve. De hát, magam részérõl, hasztalan próbáltam kutatni a földrajzi ismereteim közt, s mások se bizonyultak tájékozottabbnak nálam. Aztán le is ültem, mivel mögöttem már a helyem kérték, s minthogy még korán volt meg álmos is voltam, hamar el is aludtam újra.

Legközelebb mozgolódás, izgalom ébresztett föl. Odakint most már teljes ragyogással tûzött a nap. A vonat is megint haladt. Kérdeztem a fiúktól, hol vagyunk, s mondták, még mindig ugyanott, épp most indultunk tovább: akkor hát ezúttal a zökkenõ ébreszthetett, úgy látszik. De nincs kétség - tették hozzá -, elõttünk gyárak, településfélék láthatók. Egy perc múlva az ablaknál levõk jelentették, s magam is észlelhettem a fény futó változásán, hogy valami kapuforma boltív alatt siklottunk keresztül. Újabb perc múlva a vonat megállt, s akkor meg roppant izgatottan azt tudatták, hogy állomást, katonákat, embereket látnak. Sokan máris szedelõzködni, gombolkozni, némelyek, kivált a nõk közül, hevenyészve tisztálkodni, szépítkezni, fésülködni kezdtek. Kintrõl viszont közelgõ koppanásokat, ajtók zörgését, vonatból kitóduló utasok egybekeveredõ zsivaját hallottam, s most már be kellett látnom, semmi kétség, célnál vagyunk, csakugyan. Örültem, igen természetesen, de éreztem, másképp, mint ahogy mondjuk tegnap vagy még inkább tegnapelõtt örültem volna. Aztán szerszám csattant a mi kocsink ajtaján is, majd valaki, vagy valakik inkább, félregördítették a nehéz ajtót.

Elõször a hangjukat hallottam meg. Németül vagy valami ahhoz igen hasonló nyelven beszéltek, úgy hangzott, mind egyszerre. Amennyire kivehettem, azt kívánták, szálljunk le. Ehelyett azonban, úgy tetszett, õk nyomakodtak fel közibénk; egyelõre még semmit se láttam. De máris híre járt, a bõröndök, csomagok itt maradnak. Késõbb - magyarázták, fordították s adták körülöttem szájról szájra - mindenki visszakapja, magától értetõdõen, a tulajdonát, elõbb azonban a tárgyakra fertõtlenítés, miránk viszont fürdõ vár: csakugyan, itt is az ideje, magam is azt találtam. Akkor értek aztán közelebb hozzám a nyüzsgésben, s pillantottam meg végre én is az itteni embereket. Igen meglepõdtem, hisz végtére most elõször láttam életemben - ily közelségbõl legalábbis - valódi fegyenceket, a gonosztevõk csíkos gúnyájában, kopaszra nyírt fejével, kerek sapkájában. Egy kissé mindjárt hátra is hõköltem tõlük, természetesen. Némelyek az emberek kérdéseire válaszoltak, mások a kocsiban néztek széjjel, megint mások, hordárok régi gyakorlottságával, már a csomagokat kezdték kirakodni, s mindezt valami furcsa, rókaszerû fürgeséggel. Mindegyikük mellén, a fegyenceknél szokásos számon kívül még egy sárga háromszöget is ott láttam, s bár ennek a színnek nem volt igen nehéz megfejtenem természetesen az értelmét, hirtelen mégis megütötte valahogy a szemem; az út folyamán errõl az egész ügyrõl majdhogynem el is feledkeztem kissé. Az arcuk se volt épp igen bizalomgerjesztõ: szétálló fülek, elõremeredõ orrok, beesett, apró, ravasz fényû szemek. Csakugyan, zsidóknak látszottak, minden tekintetben. Gyanúsnak, és egészükben idegenszerûeknek találtam õket. Amikor minket, fiúkat is észrevettek, úgy láttam, egész izgalomba jöttek. Mindjárt sebes, valamiképp hajszolt suttogásba fogtak, s akkor tettem azt a meglepõ fölfedezést, hogy a zsidóknak, úgy látszik, nem csupán a héber a nyelvük, amiképpen ez ideig hittem: - Reds di jiddis, reds di jiddis, reds di jiddis? - vettem ki ugyanis lassacskán a kérdésüket. A fiúk is, én is, mondtuk nekik: - Nein. - Láttam, nem nagyon voltak megelégedve. Akkor meg - a német alapján könnyen megértettem - a korunkra lettek egyszerre mind igen kíváncsiak. Mondtuk: - Vierzehn, fünfzehn -; ki mennyi volt. Rögtön igen tiltakoztak, kezükkel, fejükkel, egész testükkel: - Zescájn - suttogták mindenfelõl -, zescájn. - Csodálkoztam, s egyiküket meg is kérdeztem: - Warum? - Willst di arbeiten? -, akarok-e dolgozni, kérdezte erre õ, árkos-vonásos szemének valahogy üres tekintetét egészen az enyémbe vájva. Mondtam neki: - Natürlich - természetesen, hisz utóvégre is ezért jöttem, ha meggondoltam. Amire õ nem csupán megragadta sárga, csontos, kemény kezével, de még alaposan meg is rázta a karomat, úgy mondta: akkor hát „zescájn… verstajszt di?… zescájn!…” Láttam, haragszik, s amellett igen fontos is néki a dolog, úgy néztem, s miután sebtében még elõbb a fiúkkal is megbeszéltük, némi derûvel, de beleegyeztem: legyek hát tizenhat éves. Ne legyenek továbbá - bármit is mondjanak és egészen függetlenül a való igazságtól - közöttünk testvérek, és fõként - nagy ámulatomra - ikrek; legkiváltképp azonban: „jeder arbeiten, nist ká mide, nist ká krenk” - ennyit tudtam még meg tõlük, éspedig az alatt a két, tán nem is egész kerek perc alatt, amíg a tolongásban a helyemrõl a kocsiajtóig értem, s ott nagyot ugrottam végre, ki a napfénybe, a szabad levegõre.

Mindenekelõtt is egy lapálynak látszó, roppant területet vettem észre. Mindjárt el is vakultam kissé ettõl a hirtelen tágasságtól, az égnek meg ennek a síkságnak az egyformán fehér, szememet fájdító ragyogásától. De nem is volt igen idõm szemlélõdni: körülöttem nyüzsgés, zsibongás, szavak, események foszlányai, rendezkedés. A nõknek - hallottam - kis idõre el kell most köszönniök, hisz végtére is nem fürödhetünk velük egyazon fedél alatt; az idõsekre, gyöngélkedõkre, kicsinyekkel levõ anyákra, továbbá az út fáradalmától kimerültekre viszont távolabb autók várakoznak. Mindezt újabb rabok adták megint értésünkre. Észrevettem azonban, hogy idekint most már, zöld sapkában, zöld gallérral, a karjuk beszédes, irányt mutató mozdulataival, német katonák tartják mögöttük rajta mindenen a szemük: egy kicsit meg is könnyebbültem a láttukra, mivel takarosan, jól ápoltan, ebben az egész zûrzavarban egyedül szilárdan és nyugalmat sugárzóan hatottak. Sok közülünk való felnõttnek is hallottam mindjárt, s egyet is értettem az intelmével: iparkodjunk a kezükre járni, kérdéseket, búcsúzkodást rövidre fogni, értelemmel, s ne ily gyülevész példával mutatkozzunk be a németeknek. A továbbiakról azután nehéz volna beszámolnom: valami kásásan fortyogó, örvénylõ áradat vitt, sodort, ragadott magával. Mögöttem váltig egy nõi hang rikoltozott bizonyos „kistáskáról”, melyrõl tudatta valakivel, hogy õnála maradt. Elõttem meg zilált külsejû öregasszony lábatlankodott, s alacsony fiatalember magyarázatát hallottam: - Fogadjon szót, mama, hisz hamarosan úgyis találkozunk. Nicht war, Herr Offizier - fordult oda bizalmas, némiképp valahogy felnõttek módján összetartó mosollyal egy épp ott intézkedõ német katonához - wir werden uns bald wieder… - S máris éktelen visongásra, maszatos, de göndör fürtû s kirakati bábu módjára öltöztetett kisfiúra lettem figyelmes, amint egy szõke nõ, szemlátomást a mamája kezébõl iparkodott furcsa rángások és vonaglások közepett szabadulni. - Én apukával akarok menni! Én apukával akarok menni! - sikította, bömbölte, üvöltötte, fehér cipõs lábával nevetségesen dobogva, toporzékolva a fehér kavicsokon, a fehér porban. Közben a fiúkkal is igyekeztem tartani a lépést, követni „Rozi” fel-felhangzó hívásait, jeladását - mialatt virágdíszes, ujjatlan nyári ruhában termetes asszonyság csörtetett mindenkin, rajtam is keresztül, abba az irányba, amerre az autókat mutatták. Aztán apró, fekete kalapos, fekete nyakkendõs öregúr forgolódott, sodródott, taszigálódott egy ideig elõttem, fürkészõ arccal kutatva körbe, s el-elkiáltva magát: - Ilonka! Ilonkám! - Majd meg magas, csontos arcú férfi és hosszú hajú, fekete nõ tapadt arcával, szájával, egész testével össze, s okozott futó bosszúságot mindenkinek, míg végül a nõt - vagy még leányt inkább - az áradat szakadatlan ostroma valahára mégiscsak leválasztotta, elvitte és magába nyelte, bár távolodóban is láttam még egyszer-egyszer erõlködve kiemelkedni és széles mozdulattal búcsút inteni onnan.

Mindezek a képek, hangok, események meg is zavartak, el is szédítettek kissé ebben a végezetül már egyetlen furcsa, színes, mondhatnám, bolondos benyomássá összekeveredõ forgatagban; más, meglehet, fontosabb dolgokat ezért is voltam csak kevésbé képes figyelemmel kísérni. Így például nehezen tudnám megmondani: a magunk, a katonák, a rabok, vagy mindannyiunk közös erõfeszítésének volt-e inkább az eredménye, hogy végül mégis egy hosszú oszlop alakult ki, most már csupa férfiakból, csupa szabályosan elrendezett, ötös sorokból körülöttem, amely lassan, de végre egyenletesen mozgott velem, lépésrõl lépésre, elõre. Ott elöl - erõsítették meg ismét - fürdõ, elõbb azonban - értesültem - még orvosi szemle is várakozik mindnyájunkra. Említették, de magamnak sem volt nehéz, természetesen, megértenem: afféle sorozásról, alkalmassági vizsgálatról van szó, a munka szempontjából, nyilvánvaló módon.

Addig is, kifújhattam magam kissé. Mellettem, elõttem, mögöttem a fiúkkal is oda-odaszóltunk, intettünk egymásnak: megvagyunk. Meleg volt. Magam körül is szétnézhettem, tájékozódhattam egy kevéssé, hol is vagyunk tulajdonképpen. Az állomás takaros volt. Talpunk alatt az ily helyeken megszokott kõzúzalék, arrább gyepsáv, benne sárga virágok, egy végtelenbe veszõ, hibátlanul fehér aszfaltút. Azt is észrevettem, hogy ezt az utat a mögötte kezdõdõ egész, beláthatatlan területtõl egyforma hajlatú oszlopsor, közte meg fémesen villogó tüskés dróthuzalok választják el. Könnyû volt kitalálnom: így hát arrafelé lakhatnak nyilván a fegyencek. Most elõször kezdtek - talán, mert most elõször jutott idõm is rá - jobban is érdekelni, s kíváncsi lettem volna a vétkükre.

A méretek, ennek a síkságnak az egész kiterjedése is megint meglepett, ahogyan körülnéztem. Már azonban - a sok ember közt meg ebben a kápráztató fényben is - igazán pontos képet nemigen nyerhettem róla: alig tudtam csak megkülönböztetni a távolban földhöz lapuló épületféléket, itt-ott pár vadászlesforma emelvényt, szegletet, tornyot, kéményt. A körülöttem levõk: fiúk, felnõttek odafenn is mutattak valamit - hosszúkás, mozdulatlan, kemény csillogású testet, a felhõtlen, de mégis inkább fakó színû ég fehér gõzeibe fúródottan. Zeppelin volt, tényleg. A magyarázatok a környékemen általában a légelhárításban egyeztek meg: akkor jutott ismét eszembe valóban, még a hajnali szirénaszó. Azért a német katonákon itt körülöttünk nyomát se láthattam zavarnak vagy ijedelemnek. Emlékeztem a hazai riadalmakra ilyenkor, s ez a megvetõ nyugalom, ez a sérthetetlenség is tette itt egyszerre pontosabban is érthetõvé elõttem azt a fajta tiszteletet, amivel odahaza általában a németekrõl beszéltek. Két villám formájú vonás is csak most tûnt szemembe a gallérjukról. Így is állapíthattam meg, hogy eszerint hát az SS-ek hírneves alakulatához tartozhatnak, amelyrõl otthon is sokat hallottam már. Kijelenthetem, cseppet sem találtam õket veszedelmeseknek: kényelmesen föl s alá jártak, cirkáltak az oszlopok egész hosszában, kérdésekre válaszoltak, bólogattak, némelyõnket szívélyesen háton vagy vállon is veregettek.

Még valamit megfigyeltem, így, a várakozásnak ezekben a dologtalan perceiben. Odahaza is sokszor láttam már német katonákat, igen természetesen. De olyankor mindig sietõsen, mindig zárkózott, elfoglalt arccal, mindig kifogástalan öltözékben. Mármost itt másképp, hanyagabbul, némileg - ez volt a megfigyelésem - otthonosabban mozogtak valahogyan. Még apróbb eltéréseket is észrevehettem, puhább vagy merevebb, csillogóbb vagy csak afféle, mintegy munkához való sapkákat, csizmákat, egyenruhákat. Az oldalán mindnek fegyver, s utóvégre katonáknál ez természetes dolog is, persze. De sokuk kezében láttam még ezenfölül botot is, amolyan kampós, rendes sétapálcát, s ez meglepett kissé, hisz végtére mind hibátlan járású, láthatóan java erõben levõ férfiak voltak. Hanem aztán jobban, közelebbrõl is szemügyre vehettem ezt a tárgyat. Arra lettem ugyanis figyelmes, hogy egyikük, elõttem s nékem félig háttal, egyszerre vízszintesen a csípõje mögé vitte, s ott a két végénél fogva, unottnak tetszõ mozdulattal hajlítgatni kezdte. A sorral együtt mind közelebb értem hozzá. S akkor láttam csak, hogy nem fából van, hanem bõrbõl, s nem bot, hanem korbács. Furcsa érzés volt egy csöppet - de hát nem láttam példáját, hogy hozzá is folyamodtak volna, meg aztán elvégre sok a fegyenc is körülöttünk, beláttam.

Közben hallottam, de alig ügyeltem azokra a fölhívásokra, mikor egy ízben - emlékszem - géplakatosi munkakörben kérették, hogy lépjenek ki a hozzáértõk, máskor ikertestvéreket, testi hibásokat, sõt, némi derültség közepett, esetlegesen köztünk található törpéket, majd meg gyermekeket kerestek, mivel - amint hírlett - ezekre megkülönböztetett bánásmód, munka helyett tanulás, mindenféle kedvezések várnak. Pár felnõtt bennünket is buzdított a sorban: ne szalasszuk el az alkalmat. De hát eszemben volt még a vonatbeli rabok intelme, no meg egyébként is dolgozni, s nem gyermekmód élni volt is inkább, természetesen, kedvem.

De mindez alatt jó darabot haladtunk már elõre. Észrevettem, a katonák meg a rabok egyszerre igen megsokasodtak körülöttünk. Az ötös sorunk egy ponton libasorrá formálódott át. Ugyanakkor fölszólítottak, vessünk le magunkról kabátot, inget, hogy mezítelen felsõtesttel járulhassunk majd az orvos elé. Az iram is, éreztem, fokozódik. Egyszersmind két külön csoportosulást is megpillantottam, ott elöl. Egy nagyobb, igen vegyes társaság a jobb, egy másik meg, kisebb s valahogyan tetszetõsebb, ahol emellett néhány közülünk való fiút is ott láttam már, a bal kezem felõl gyülekezett. Ezek az utóbbiak látszottak mindjárt - az én szememben legalábbis - az alkalmasaknak. Közben, mégpedig mind szaporábban, egyenesen arrafelé tartottam, amerrõl a sok mozgó, jövõ-menõ alak zûrzavarában most már egy szilárd pont, egy kifogástalan egyenruha is ide rémlett, a német tisztek magasba törõ, ívelt tányérsapkájával; aztán már csak azon lepõdtem meg, hogy mennyire gyorsan kerültem sorra.

Maga a vizsgálat különben mindössze csak amúgy két-három másodpercet vehetett (körülbelül) igénybe. Épp elõttem még Moskovics következett - õneki azonban az orvos azon nyomban a másik irányba mutatott, egyik ujját is kinyújtva, utat. Még hallottam, amint próbálta volna magyarázni: - Arbeiten… Sechzehn… - de valahonnan egy kéz nyúlt érte, s máris én léptem a helyébe oda. Engem már, láttam, alaposabban megnézett az orvos, mérlegelõ, komoly és figyelmes pillantással. Én is kihúztam magam, hogy megmutassam néki a mellkasomat, s még - emlékszem - el is mosolyodtam kissé, így, Moskovics után. Az orvoshoz is mindjárt bizalmat éreztem, mivel igen jó megjelenése s rokonszenves, hosszas, borotvált arca volt, inkább keskeny ajkakkal, kék vagy szürke, mindenesetre világos, jóságos tekintetû szemmel. Jól megnézhettem, mialatt õ meg a kesztyûs kezét kétoldalt az arcomhoz támasztva, hüvelykjével a szemem alatti bõrt húzta kétoldalt kissé lejjebb - orvosok amolyan, még hazulról ismerõs mozdulatával. Ugyanakkor halk, mégis igen világos, mûvelt embert eláruló hangon azt is megkérdezte: - Wie viel Jahre alt bist du? - de szinte csak amúgy egész mellékesen. Mondtam neki: - Sechzehn. - Könnyedén bólintott, de valahogy mintegy csak a megfelelõ válasznak inkább, semmint az igazságnak - akkor legalább ez volt hirtelenjében a benyomásom. Egy másik megfigyelésem, inkább csak futó észlelésem is lehet, téves volt tán, de mintha elégedettnek, némiképp már-már megkönnyebbültnek látszott volna valahogyan; úgy éreztem, tetszhettem néki. Akkor aztán, egy kezével még az arcomnál tolva, a másikkal meg az irányt is mutatva, az út túloldalára, az alkalmasokhoz küldött oda. A fiúk már diadalmasan, az örömtõl nevetve vártak. S ezeknek a ragyogó arcoknak a láttára értettem is meg talán azt a különbséget, amely a mi csoportunkat az átellenbeniektõl valójában elválasztja: a siker volt, ha helyesen éreztem.

Akkor hát felhúztam az ingemet, még pár szót váltottam a fiúkkal, megint várakoztam. Innen most már az út másik felén folyó egész munkát is új szemszögbõl láttam. Az emberek áradata szakadatlan folyamban hömpölygött, szorult szûkebb mederbe, gyorsult föl, majd ágazott az orvos elõtt ketté. A fiúk is egymás után érkeztek meg, s most már én is részt vettem a fogadásukban, természetesen. Távolabb egy másik oszlopot: a nõket is megpillantottam. Köröttük is ott voltak a katonák, rabok, elõttük is ott egy orvos, s ott is pontosan ugyanúgy történt minden, kivéve, hogy õnékik nem kellett levetniök a felsõ ruhájukat, s ez érthetõ dolog is volt, ha meggondoltam, persze. Minden mozgott, minden mûködött, mindenki a helyén, s végezte a magáét, pontosan, derûsen, olajozottan. Sok arcon láttam mosolyt, szerényebbet vagy magabiztosabbat, nem kétkedõt vagy az eredményt már elõre sejtõt - alapjában azért mégiscsak egyformát, ugyanolyat körülbelül, amilyet az imént a magamén is ott éreztem. Ugyanezzel a mosollyal fordult valami kérdéssel oda egy katonához, fehér esõkabátját összefogva a mellén, egy barna, innen igen szépnek tetszõ, kerek fülbevalós nõ, s ugyanígy mosolyogva lépett idébb éppen az orvos elé egy jó arcú, fekete férfi: alkalmas volt. Az orvos munkáján is hamar kiigazodtam. Öregember érkezett - világos: másik oldal. Fiatalabb - ide, hozzánk. Egy másik, hasas, mindamellett keményen kihúzva magát: mindhiába - de nem, az orvos mégis erre küldte, s nem voltam egész elégedett, mivel magam részérõl inkább éltesnek találtam kissé. Azt is meg kellett állapítanom, hogy a férfiak nagy többsége mind rendkívül borostás, nem épp igen jó benyomást keltõ. Így, az orvos szemével voltam kénytelen meglátni azt is, hogy mennyi köztük az öreg vagy egyéb okból hasznavehetetlen ember. Egyik túl sovány, másik túl kövér, egyet meg, szemének rángatózása, szájának, orrának szimatoló nyúlra emlékeztetõ szüntelen fintorgása alapján afféle idegbajosnak ítéltem - bár különben ez is kötelességét ismerõn, teli készséggel mosolygott, mialatt igyekvõ, furcsán kacsázó léptekkel sietett oda, az alkalmatlanok közé. Megint egy - kabátja, inge már a kezén, nadrágtartója a combjára eresztve, s jól látszott a karján-mellén laza, itt-ott már fityegni kezdõ bõre. De az orvos elé érve - rögtön az alkalmatlanok közt mutatott néki természetesen helyet - ezen a szakálltól dudvás arcon egy bizonyos kifejezés, ennek a kiszikkadt, fölrepedezett szájnak egyfajta, bár ugyanaz s mégis ismerõsebb mosolya megmozdította némiképp az emlékezetemet: mintha valami mondandója lett volna még az orvos számára, úgy néztem. Csakhogy az most már nem õrá, hanem a következõre figyelt, s akkor egy kéz, vélhetõen, amely elõbb Moskovicsot, most õt rántotta el az útból. Egy mozdulatot tett, visszafordult; arcán meghökkent és méltatlankodó kifejezéssel: úgy van, a „Szakértõ” volt, nem tévedtem.

Aztán még egy-két percet várakoztunk. Az orvos elõtt még igen sokan, itt a mi társaságunkban, fiúkkal, emberekkel, úgy negyvenen lehettünk körülbelül, a becslésem szerint, amikor szóltak: fürödni indulunk. Egy katona lépett hozzánk, hamarjában nem is láttam, honnan, alacsony, inkább már idõsecske, békés külsejû ember, nagy puskával - amolyan közkatonának néztem. - Los, ge’ ma’ vorne! - szólított meg, vagy valahogy hasonlóan, nem épp nyelvtankönyvek szabályzata szerint, mint megállapítottam. Bárhogy is, az én fülemnek kellemesen csengett, minthogy a fiúkkal már kicsikét türelmetlenek voltunk, igazat szólva nem oly igen a szappan, mint legelsõsorban is inkább a víz miatt, persze. Az út egy drótfonatú kapun keresztül vezetett beljebb, a kerítés mögötti területre valahová, ahol, úgy látszik, a fürdõ is lehet: laza csoportokban, nem sietve, beszélgetve, nézelõdve vágtunk neki, mögöttünk, szótlanul, a katona poroszkált egykedvûen. Lábunk alatt megint egy széles, kifogástalan fehér mûút, elõttünk az egész, némileg fárasztó távlatú síkság, a forróságtól már mindenütt csak úgy rezgõ és hullámzó levegõben. Még aggályoskodtam is: nem lesz-e túl messze, de hát, mint utóbb kiviláglott, a fürdõépület az állomástól mindössze csak amúgy tíz perc járásnyira esett. Amit ezen a rövid úton a környékbõl láttam, egészében az is elnyerte a tetszésemet. Kiváltképp egy futballpálya örvendeztetett igen meg, mindjárt az úttól jobb kéz irányába esõ nagy tisztáson. Zöld gyep, a játékhoz szükséges fehér kapuk, fehérrel kirajzolt vonalak - minden ott volt, hívogatóan, frissen, jó karban, a legnagyobb rendben. Emlegettük is mindjárt a fiúkkal: no, munka után itt fogunk majd futballozni. Még nagyobb örömre adott okot, amit pár lépés után az út bal szegélyén pillantottunk meg: vízcsap volt, semmi kétség, affajta útmenti nyomóskút. Próbált volna mellette egy piros betûn tábla óvni: „Kein Trinkwasser” - hanem hát e percben ez egyõnket se igen tarthatott vissza, persze. A katona egész türelmes volt, s elmondhatom, rég esett már víz ennyire jól, még ha utóbb valami vegyszer sajátságos, szúros és émelyítõ ízét hagyta is a számban. Tovább menet házakat is láttunk, ugyanazokat, amelyeket már az állomásról is észrevettem. Valóban, így közelrõl is furaforma építmények voltak, hosszúak, laposak, meghatározhatatlan színûek, tetejükön egész hosszukban kitüremkedõ valamilyen szellõzõ vagy világító berendezéssel. Mindegyiket kerti utacska vette körül, vörös kavicsokból, a mûúttól meg mindeniket ápolt pázsitdarab választotta el, köztük, derült álmélkodásomra, kis veteményeseket, káposztást láttam, az ágyásokban meg mindenféle színû virágok tenyésztek. Minden igen tiszta, takaros és szép volt - csakugyan: látnom kellett, igazunk volt a téglagyárban. Csak egy valami hiányzott némileg, rá is jöttem: az, hogy mozgásnak, életnek nem látom környékünkön a nyomát. De hát gondoltam, ez természetes lehet, hisz a lakosok számára végtére is munka ideje van.

A fürdõben is (balra kanyarodva, s újabb drótkerítés, megint újabb drótkapu után, egy udvaron találtuk meg), láthattam, már fölkészülten fogadtak, mindent készséggel, jó elõre elmagyaráztak. Elõször is egy köves padlatú, elõtérforma helyiségbe jutottunk. Idebenn máris igen sokan voltak, akikben a mi vonatunkból valókra ismerhettem rá. Ebbõl is értettem meg, hogy a munka vélhetõleg itt is lankadatlanul halad, az állomásról folyamatos csoportokban hozhatják, úgy látszik, fürödni az embereket. Itt is megint egy rab volt a segítségünkre, egy - azt kellett találnom - rendkívül választékos fegyenc. Rabok csíkos öltönyét hordta ugyan ez is, csakhogy vállban kitömve, derékban elkeskenyítve, bátran mondhatom: legjobb, szinte már föltûnõ divat szerint is szabva és vasalva, s emellett jól fésült, feketén csillogó, rendes haja, mint akár minékünk, szabad embereknek. Állva fogadott, a terem szemközti végében, egy katona jobbján, aki viszont kisebb asztalka mögött foglalt helyet. Õ maga is apró volt, kedélyes külsejû és igen kövér, már a nyakánál elkezdõdõ hassal, körös-körül egészen a gallérjára fodrozódó állal, ráncos, sárga, szõrtelen arcában mulatságos, mindössze résnyi szemmel: némileg affajta törpékre emlékeztetett kissé, akiket az állomáson miköztünk kerestek. Azért a fején tekintélyes sapka, az asztalon meg újdonatúj fényû irattáska, mellette fehér bõrbõl fonott, amúgy el kellett ismernem, igen szép mûvû korbács, szemlátomást a személyes tulajdona. Mindezt kényelmesen megfigyelhettem a sok váll meg fej hézagain keresztül, mialatt mi, újonnan érkezettek is iparkodtunk befészkelõdni, elrendezõdni valahogyan a máris tömött helyiségben. Ugyanez idõ alatt a rab ki-, majd sietve ismét visszasurrant egy szemközti ajtón, hogy utána a katonával közöljön valamit, nagy bizalmasan majdhogynem egész a füléhez hajolva. A katona elégedettnek látszott, s a vékony, metszõ és szuszogó, inkább gyerekre vagy tán nõre valló hangja is nyomban hallhatóvá vált, amint pár mondatot válaszolt néki. Akkor aztán, miután kiegyenesedett, s egyik kezét is a magasba tartotta, a rab most egyszerre tõlünk kért „csendet és figyelmet” - s most elõször éltem némileg magam is át azt a gyakorta idézett tapasztalatot, hogy mit is jelent az otthonias ízû magyar szó váratlan öröme az idegenben: ilyenképpen honfitárssal álltam tehát szemben. Mindjárt meg is szántam kissé, hisz látnom kellett, még egészen fiatal, értelmes, fegyenc volta ellenére is azt voltam kénytelen találni: megnyerõ arcú férfi, és nagy kedvem lett volna megtudni tõle, ugyan honnan, miként s mifajta vétség miatt kerülhetett rabságba vajon; de hát egyelõre annyit adott csak értésünkre, hogy a tennivalónkat szándékszik ismertetni, tudatni a „Herr Oberscharführer” hozzánk való kívánalmát. Ha mi is azon leszünk, amint ezt egyébiránt el is várják tõlünk - tette hozzá -, akkor minden „gyorsan és simán” fog lebonyolódni, ami, bár õszerinte fõként a mi érdekünk, de biztosított, hogy egyben a „Herr Ober” óhaja is - ahogy most már, kissé félretéve a hivatalos formát, rövidebben s érzésem szerint valahogyan meghittebben is nevezte.

Aztán pár egyszerû, ily helyzetben nyilvánvaló dologról értesültünk tõle, mialatt a katona is élénk bólogatással hagyta helyben, igazolta számunkra mintegy - végtére is egy rab - szavainak a hitelét, barátságos arcával, vidám szemével egyre hol õ, hol meg mifelénk fordulva. Megtudhattuk például, hogy a következõ helyiségben, azaz a „vetkõzõben” kell majd levetkõzõdnünk, s minden ruhánkat az ott lelhetõ fogasokra rendben felaggatnunk. A fogasokon számokat is találunk majd. Mialatt mi fürdünk, a ruhánkat is fertõtlenítik. Mármost nem is szükséges talán külön elmagyaráznia - vélte, s szerintem is igaza volt -, miért oly fontos, hogy a fogasa számát mindenki jól vésse az emlékezetébe. Annak az indítványának sem volt nehéz belátnom a hasznát, hogy a cipõnket is „ajánlatos” a párjával összekötöznünk, „minden esetleges keveredés elkerülése végett”, mint hozzátette. Azután fodrászok vesznek majd, ígérete szerint, gondoskodásukba, s végül maga a fürdés következhet.

Elõbb azonban - így folytatta - lépjenek elõ azok, akiknél még pénz, arany, ékkõ vagy bármi egyéb érték volna, és helyezzék azt önként a „Herr Obernál letétbe”, minthogy ez az utolsó alkalmuk, amikor a holmiktól „még büntetlenül szabadulhatnak”. Amint ugyanis elmagyarázta, a kereskedés, mindennemû adás-vétel, következésképp tehát értéktárgyak birtoklása és bevitele is a „legszigorúbban tilos a lágerba” - ezt a számomra új, de a német fogalomból mindjárt jól érthetõ kifejezést használta. Fürdés után minden személyt „megröntgeneznek”, mégpedig egy „külön e célra való készüléken” - így tudtuk meg tõle, s a katona is kifejezõ bólogatással, feltûnõ jókedvvel, félreérthetetlen helyesléssel adott külön nyomatékot a „röntgen” szónak, amit nyilvánvalóan õ is megérthetett. Eszembe is jutott: akkor hát mégiscsak pontos lehetett, úgy látszik, a csendõr értesülése. Maga részérõl a rab ehhez még annyit fûzhet, mondta, hozzá, hogy a csempészés kísérlete, amivel a vétkes egyébként „a legsúlyosabb büntetést”, mi valamennyien pedig a német hatóság elõtti becsületünket kockáztatnánk, az õ nézete szerint ilyenképpen „céltalan és értelmetlen”. Semmi kétség, habár a kérdés engem nemigen érintett, úgy találtam, igaza lehet. Egy kevéske csönd következett, érzésem szerint a vége felé már-már némiképp kényelmetlenné váló csönd. Aztán elöl mozgolódás: valaki helyet kért, s egy ember vált ki, tett valamit az asztal lapjára, majd tért sietve újból vissza. A katona valamit mondott neki: dicsérõen hangzott. A tárgyat - apróka holmi, az én helyemrõl nemigen láthattam - mindjárt az asztal fiókjába süllyesztette, miután elõzõleg meg is nézte, futó pillantással fölbecsülte mintegy. Úgy néztem, meg volt elégedve. Akkor megint szünet, de az elõbbinél rövidebb, majd megint mozgolódás, és megint egy másik ember - s azután már szünet nélkül, egyre bátrabban és mind szaporábban léplek elõ, járultak egymás nyomában az asztalhoz, s helyeztek egy-egy fénylõ, koppanó, pendülõ vagy zizzenõ tárgyat oda, a korbács meg az irattáska közti kis szabad helyre az emberek. Mindez - eltekintve a léptek, a tárgyak neszétõl, no meg a katona olykori vékony, kurta, mindannyiszor jókedvûen s bátorítóan hangzó megnyilatkozásától - a legteljesebb némaságban ment végbe. Azt is észrevettem, hogy a katona minden egyes tárggyal pontosan ugyanazt az eljárásmódot alkalmazza. Így, ha egyszerre akár két darabot tett is valaki elébe, õ akkor is külön megszemlélte - némelykor elismerõ bólintás kíséretében is - elõször az egyiket, külön kihúzta kedvéért a fiókot, külön elhelyezte benne; majd a fiókot, többnyire a hasával, ismét visszazárta, hogy azután a következõ darabra térjen át, és ismételje meg azzal is pontosan ugyanezt. Egész elámultam, mi minden került még így elõ, végtére is a csendõrök után. De ez a sietõsség, az embereknek ez a hirtelen fölbuzdulása is meglepett kissé, miután ez ideig már elvállaltak minden ügy-bajt, minden gondot, ami már a tárgyak birtokával jár. Ezért is láthattam tán az asztaltól visszatérõben ugyanazt a, kicsit restelkedõ, kicsit ünnepélyes, de egészében bizonyosképp valahogyan megkönnyebbült kifejezést majd valamennyi arcon. No meg végeredményben itt új élet kapujában is állunk, s beláttam, ez egészen más helyzet elvégre is, mint a csendõrségen, természetesen. Mindez, az egész esemény, úgy három-négy percet vehetett körülbelül igénybe, ha pontos akarnék lenni.

A továbbiakról aztán már nem sokat mondhatok: lényegében minden a rab útmutatása szerint történt. Kinyílt a szemközti ajtó, s egy helyiségbe jutottunk, amely hosszú padokkal, fölöttük meg fogasokkal volt csakugyan végig berendezve. A számot is nyomban megtaláltam, s magamban többször el is ismételtem, nehogy valamiképp elfeledjem. A cipõmet is összekötöztem, úgy, amint a rab tanácsolta. Nagy, alacsony mennyezetû, lámpákkal igen fényesen kivilágított terem következett: körös-körül a falak mentén már nagyban jártak a borotvák, berregtek a villanyra mûködõ hajnyíró gépek, serénykedtek a borbélyok - mind csupa fegyenc. Én az egyikhez kerültem, a jobb oldalon. Foglaljak - mondhatta vélhetõen, mert a nyelvét nem értettem - az elõtte levõ zsámolyon helyet. Már a nyakamhoz is nyomta a gépet, már le is nyírta a hajamat - de mind egy szálig, egészen kopaszra. Aztán borotvát vett kézbe: álljak fel, tartsam föl a karom - mutatta -, s utána ott kaparászott valamit a hónom alatt a beretvával. Majd meg õ ült le elibém a zsámolyra. Se szó, se beszéd, megragadott annál a szervemnél, amely a legérzékenyebb, majd a borotvájával onnan is lekaparta az egész koronát, minden szál szõrt, az egész csöpp férfias büszkeségemet, ami pedig nem is oly rég, hogy sarjadzott. Meglehet, oktalanság, de ezt a veszteséget még valahogy a hajamnál is jobban fájlaltam. Meglepõdött s egy kissé bosszús is voltam - de hát beláttam, nevetséges dolog volna fönnakadnom ily csekélységen, alapjában véve. De meg különben is láttam, mindenki más, a fiúk is hasonlóképp jártak, és mondogattuk is rögtön a „Selyemfiúnak”: no, mi lesz most a leányokkal?

De szóltak, tovább: a fürdõ következett. Az ajtóban kis, barna szappandarabot nyomott elõttem épp „Rozi” kezébe egy rab, s mondta is, mutatta is: három személy részére. A fürdõben talpunk alatt síkos farácsot, fejünk felett csõhálózatot s rajta rengeteg zuhanyt találtunk. Már sok volt idebent a mezítelen, bizony nem épp igen kellemes illatú ember. Érdekesnek találtam még, hogy a víz magától, egészen váratlanul eredt meg, miután elõzõleg mindenki, magam is hasztalan keresgéltem valahol csapot. A víz nem volt igen bõ sugarú, de a hõmérsékletét üdítõen hûsnek, ebben a nagy melegben épp kedvemre valónak találtam. Mindenekelõtt is jó nagyot ittam, s megint ugyanazzal az ízzel találkoztam, mint elõbb, a kútnál: aztán élveztem csak kissé a bõrömön is a vizet. Köröttem is mindenfelé vidám neszek, tocskolás, prüszkölés, fújtatás: derûs, gondtalan perc volt. A fiúkkal sokat bosszantottuk egymást, a kopasz fejünk miatt. A szappanról kiderült: sajna bizony nem nagyon habzik, viszont sok benne a karcolást okozó, éles szemcse. Azért egy kövérkés ember itt, a közelemben - hátán, mellén feketén kunkorodó szõrökkel, amiket, úgy látszik, meghagytak rajta -, mégis hosszan dörzsölgette magát vele, ünnepélyes, mondhatnám, valamiképp szertartásos mozdulatokkal. Valami - a haján kívül, természetesen - az én szememben, ha megnéztem, még hiányzott róla. Akkor vettem csak észre, hogy az állán meg a szája körül valóban fehérebb, mint máshol, s friss, piros bevágásokkal is teli van a bõre. A téglagyári rabbi volt az, ráismertem: így hát õ is eljött. Szakáll nélkül már kevésbé szokatlannak: egyszerû, kissé nagy orrú, alapjában hétköznapias külsejû embernek láttam. Nagy javában még épp a lábát szappanozta, amikor ugyanazzal a váratlansággal, amivel megeredt - most meg egyszerre elapadt a víz: akkor meglepetten föl, majd mindjárt ismét le, maga elé nézett, de valahogy megadóan, mint aki tudomásul veszi, megérti s egyben meghajol mintegy a felsõ intézkedés akarata elõtt.

De magam sem tehettem egyebet: már vittek, már nyomtak, már szorítottak is kifelé. Rosszul világított helyiségbe kerültünk, ahol egy rab minden kézbe, az enyémbe is, zsebkendõt - nem, kiderült, törülközõt adott, intve: használat után visszakéri. Egy másik meg fejemre, hónom aljára s arra a bizonyos érzékeny pontomra kent ugyanakkor lapos ecsetfélével valami gyanús színû, viszketõ érzést keltõ s az orrfacsaró illata után fertõtlenítõ szerre valló folyadékot, de egész váratlan, rendkívül gyors és ügyes mozdulattal. Majd folyosó következett, jobb oldalon két kivilágított ablakkal, s utoljára egy harmadik, ajtótlan helyiséggel: mindegyikben egy-egy rab állt, és ruhanemût osztogatott. Kaptam - ugyanúgy, mint mindenki - egy valaha bizonyára kék alapon fehér csíkozású inget, nagyapám korabeli, gomb- és gallértalan nyakkal, úgyszintén legföljebb csak vénségekhez illõ lábravalót, a bokánál hasítással és két valódi gatyamadzaggal, egy viseltesnek látszó öltönyt, de a fegyenceké pontos mását, vászonból s kékfehér csíkokkal - szabályos rabruhát, bárhogyan is néztem; majd a nyitott helyiségben már magam választhattam ki egy halom fura: fatalpú, vászonbetétes, s nem fûzõvel, hanem oldalt három gombbal fölszerelt cipõ közül, ami hirtelenjében körülbelül a lábamra illett. S ne feledjek még két szürke szövetdarabot, úgy véltem, zsebkendõ céljából nyilván, no meg egy elmaradhatatlan kelléket még végül: a puha, kerek, ütött-kopott s keresztcsíkú fegyencsapkát. Haboztam egy kissé - de hát a mindenfelõl sürgetõ hangok, körülöttem a kapkodó, lázas öltözködés közepette én se várakozhattam, ha csak nem akartam mások mögött elmaradni, persze. A nadrágot - mivel bõ volt, s hiányzott hozzá az öv vagy valami tartó - csomóra voltam kénytelen, amúgy kutyafuttában, kötni, a cipõrõl meg az az elõre nem látott tulajdonság derült ki, hogy nem hajlik a talpa. Mindeközben, hogy a kezem szabad legyen, a sapkát is a fejemre illesztettem. A fiúk is mind elkészültek már: csak néztük egymást, nem tudva, nevessünk-e vagy csodálkozzunk inkább. De egyikre sem volt idõ: már kint is voltunk, újra a szabadban. Nem tudom, ki intézkedett, azt se, hogy mi történt - arra emlékszem csak, hogy valamilyen nyomás nehezedett rám, valamilyen lendület vitt, taszított, az új cipõmben még botladozva kissé, porfelleg s mögülem olyféleképp hangzó fura puffanások közt, mintha valakinek netán a hátát csapkodták volna, egyre elõre, újabb udvarok, újabb drótkapuk, drótsövények, kerítések kitáruló, bezáruló, szemem elõtt végül már egymásba mosódó és zavarosan összekeveredõ szövevénye felé.

5 
Nincs is új rab tán, úgy vélem, aki ezen a helyzeten eleinte még ne csodálkozna kissé: így azon az udvaron, ahová a fürdõbõl végezetül is megérkeztünk, a fiúkkal elõször még soká nézegettük, csodáltuk meg forgattuk egymást. De egy fiatalnak látszó emberre is figyelmessé váltam itt, a közelben, aki hosszasan, elmélyült figyelemmel s egyben valahogyan tétován is vizsgálta, tapogatta egész ruházatát végig, mint hogyha csak anyagának minõségérõl, mintegy a valódiságáról kívánt volna meggyõzõdni. Utána fölpillantott, mint akinek valami hirtelen megjegyezni valója volna, de mint aki egyszerre maga körül is csupa ily ruhát láthat csak, s ezért aztán mégse mond végül semmit - ez volt legalábbis abban a pillanatban, meglehet persze tévesen, a benyomásom. Még kopaszon s a magas termetére kissé rövid fegyencöltözékében is megismertem benne, a csontos arcáról, a szerelmest, aki úgy egy órája körülbelül - mert ennyi idõ telhetett el a megérkezésünktõl egész az átváltozásunkig - annyira nehezen adta ki kezébõl a fekete hajú leányt. Egy valamit azonban igen megbántam itt. Még otthon egyszer találomra levettem a polcról, emlékszem, egy eldugottabb s ki tudná, mióta olvasatlanul ott porosodó könyvet. Egy rab volt az írója, s azután magam se olvastam végig, mert nem nagyon tudtam a gondolatát követni, aztán meg a szereplõknek rettentõ hosszú, legtöbbször három megjegyezhetetlen nevük is volt, s végül mert cseppet sem érdekelt, no meg, igazat szólva, némelyest viszolyogtatott is a rabok élete: ilyenképp a szükség idejére azután tanulatlan maradtam. Az egészbõl azt jegyeztem csak meg, hogy a rab, ennek a könyvnek az írója, állítása szerint jobban emlékezett a fogsága elsõ, tehát a tõle már távolabbi, mint a késõbbi, vagyis az írás idején már elvégre közelebb esõ napjaira. Ezt akkor eléggé kétségesnek, némiképp amolyan tódításnak is tartottam egy kissé. Hanem hát, azt hiszem, mégiscsak az igazat írhatta: az elsõ napra emlékszem ugyanis magam is a legpontosabban, csakugyan, ha meggondolom, pontosabban, mint a rákövetkezõkre.

Legelõször még csak amúgy, mondhatnám, vendégként éreztem magam a rabságban, igen magyarázhatóan s alapjaiban mindnyájunk, végsõ soron az emberi természet csalóka szokása szerint, azt hiszem. Az udvar, ez a napverte térség itt egy kevéssé kopárnak látszott, futballpálya, veteményes, pázsit vagy virágok nyomát sehol se találtam. Mindössze egy dísztelen, külsõre nagy pajtára emlékeztetõ faépítmény állt itt: szemlátomást az otthonunk. Bemennünk - értesültem - majd csak az éji nyugovóra térés idején lehetséges. Elõtte, mögötte hasonló pajták hosszú sora, egész a végtelenségig, s bal kéz felõl is még egy pont ugyanilyen sor, elöl, hátul, oldalt szabályos távokkal, közökkel. Azon túl a széles, káprázatos mûút - vagyis hát megint egy ilyen mûút, minthogy a fürdõbõl jövet az utak, terek s egyforma épületek azonossága ezen a roppant, mindenütt lapos területen többé már nemigen volt tisztázható, már legalábbis az én szememben. Ott, ahol ez a sugárút a pajták közti keresztúttal találkozott volna, játékszerû, igen csinos, piros-fehér, törékeny sorompórúd zárta le a járást. Jobbra viszont, a már jól ismert tüskés drótkerítés, mint meglepõdve értesültem, villanyárammal telítve, s valóban, akkor ismertem csak föl a betoncövekeken a sok fehér porcelán csavart, akárcsak otthon a villanyvezetékeken meg távírópóznákon. Ütése - biztosítottak - halálos: egyébiránt elegendõ csak a tövében húzódó keskeny ösvény laza homokjára is lépnünk, hogy az õrtoronyból (meg is mutatták, s rá is ismertem, amit az állomáson vadászlesnek néztem) egyetlen hang és intõ szó nélkül lelõjenek - figyelmeztettek mindenfelõl, nagy fontoskodva és ügybuzgalommal, a máris jobban értesültek. Csakhamar az önként vállalkozók is megérkeztek, nagy csörömpölés közt, téglavörös edények súlyától roskadozva. Még elõzõen kelt már ugyanis szárnyra a hír, amit mindjárt széltében-hosszában beszéltek, emlegettek és terjesztettek is szerte az egész udvaron: - Hamarosan meleg levest kapunk! - Szó se róla, én is idejénvalónak találtam, bár azért ez a sok sugárzó arc, ez a hála, ez a sajátságos, már-már némiképp szinte gyermekesnek látszó öröm, amivel a hírét vették, mégis elcsodálkoztatott kissé: ezért is érezhettem tán úgy, mintha nem is annyira a levesnek, mint inkább valahogy magának a gondoskodásnak szólhatott volna fõképp, mintegy a sok elsõ meglepetés után végre - az én érzésem ez volt legalábbis. Azt is igen valószínûnek találtam, hogy az értesülés attól a férfitól, attól a rabtól származhatott, aki ezen a helyen mindjárt az útmutatónknak, hogy ne mondjam: házigazdánknak látszott. Õnéki is, akárcsak a fürdõbeli rabnak, testhez illõ ruha, számomra máris valósággal szokatlannak tetszõ módon haj, azon vastag, sötétkék posztóból az odahaza „baszk sapka” néven ismert viselet, lábán szép, sárga félcipõ, karján meg piros szalag tette nyomban láthatóvá a tekintélyét, s kezdtem is belátni: helyesbítenem kell, úgy látszik, egy eszményt, amire még otthon tanítottak, s ami szerint „nem a ruha teszi az embert”. Úgyszintén volt egy piros háromszög is a mellén - ez is mutatta rögtön mindenkinek, hogy õ nem a vére, mindössze csupán a gondolkodásmódja miatt van itt, mint ahogy nemsokára megtudhattam. Hozzánk, ha cseppet tán kimért és rövid szavú is, de barátságos volt, minden szükségeset szívesen elmagyarázott, s ebben akkor nem is találtam semmi különösebbet, hisz végtére is õ van itt régebben - így gondolkoztam. Magas, inkább sovány, kicsit gyûrött, kicsit elnyûtt, de egészében rokonszenves arcú ember volt. Észrevettem még, hogy gyakran húzódik félre, s távolabbról egyszer-másszor valamilyen furcsálló, értetlen tekintetét, a szája szegletében valamilyen, hogy úgy mondjam, fejcsóváló mosolyát is elkaptam olykor, akárha álmélkodna rajtunk kissé, nem tudom, miért. Késõbb mondták, szlovákiai származású. Páran a mieink közt a nyelvét is beszélték, s gyakran formáltak körülötte kisebb társaságot.

A levest õ maga osztotta ki nekünk, egy hosszú nyelû, furcsa merõkanállal, aminek tölcsér formája volt inkább, két másik, amolyan segédforma s úgyszintén nem miközülünk való ember meg vörös zománctálakat és ütött-kopott evõkanalat adott hozzá - kettõnk számára egyet, minthogy a készlet csekély, amiképp az értésünkre adták: ezért is kell - tették hozzá - az eszközöket nyomban, miután kiürültek, visszaszolgáltatnunk nékik. Egy idõ múlva én is sorra kerültem. A levest, a tálat meg a kanalat a „Bõrdíszmûvessel” kaptam meg együtt: nemigen örvendtem, mivel sose volt szokásom másokkal egy tányérból s eszközzel enni, de hát a szükség, beláttam, ezt is magával hozhatja olykor. Elõször õ kóstolta meg, aztán mindjárt nekem adta ide. Az arca kissé furcsa volt. Kérdeztem tõle, milyen, s mondta, próbáljam csak meg. De akkor már láttam, körös-körül a fiúk is részben elhûlten, részben nevetéstõl pukkadozva néztek mind egymásra. Akkor hát magam is belékóstoltam: azt kellett találnom, sajnos bizony ehetetlen. Kérdeztem a „Bõrdíszmûvest”, mi legyen, s õ azt válaszolta, felõle akár nyugton ki is önthetem. Ugyanakkor a hátam mögül derült hang fölvilágosítása ütötte meg a fülemet: - Ez az úgynevezett dörgemüze - magyarázta. Köpcös, már élemedettebb embert pillantottam meg, orra alatt néhai szegletes bajusz fehérebb helye, arca csupa jó szándékú tudomány. Néhány fanyalgó arcú ember állt még körülöttünk, kezükben csajkát, kanalat szorongatva, s nékik mondta el, hogy az elõbbi, a jelenlegit megelõzõ világháborúban is részt vett már, éspedig mint katonatiszt. „Elegendõ alkalma nyílt akkor rá - beszélte el -, hogy alaposan megismerje ezt az eledelt”, mégpedig német katonatársak közt a fronton, „akikkel akkor együtt verekedtünk” - így fogalmazta. Õszerinte ez tulajdonképp nem egyéb, mint „szárított fõzelék”. Magyar gyomornak - tette hozzá valahogy megértõ, bizonyosképp elnézõ mosoly kíséretében - persze szokatlan. Állította azonban, hogy hozzá lehet, sõt, kell is õszerinte szokni, minthogy sok benne „a táperõ és a vitamin”, amit, magyarázta el, a szárítás módja, a németek ebben való jártassága biztosít. - Különben is - jegyezte meg újabb mosollyal - jó katonánál elsõ törvény: mindent megenni, amit ma adnak, mert nem tudni, hogy holnap is adnak-e - ezeket a szavakat mondta. S aztán csakugyan, ki is kanalazta a maga adagját, nyugodtan, egyenletesen, egy fintor nélkül, mind az utolsó cseppig. Én a magamét azért mégiscsak a barakk faltövéhez löttyintettem oda, ugyanúgy, ahogy némelyik felnõttõl és a fiúktól is láttam. De zavarba jöttem, mivel távolabbról az elöljárónk tekintetét vettem észre, s aggódtam, nem bántódhatott-e meg tán; de csak azt a sajátos kifejezést, azt a bizonyos határozatlan mosolyt véltem futólag megint felismerni az arcán. Az edényt aztán visszavittem, s cserébe vastag karaj kenyeret kaptam, rajta építõjáték hasábjához hasonlító s körülbelül a nagyságának is megfelelõ fehér anyag: vaj - nem, margarin, mint mondták. Ezt már elfogyasztottam, habár még ilyen kenyeret se láttam: négyszögletes formájú, s haja-bele, mintha egyformán fekete sárból sütötték volna, benne szalmaszálakkal meg a fog alatt reccsenõ-csikorgó szemcsékkel; de hát kenyér volt, s a hosszú úton már megéheztem utóvégre. A margarint, jobb eszköz híján, az ujjammal kentem föl, csak amúgy Robinsonosan, hogy így mondjam, ugyanúgy különben, ahogy a többiektõl is láttam. Aztán víz után néztem volna, de kellemetlen mód az derült ki, nincsen: no, bosszankodtam, még majd megint szomjazhatunk végül, akárcsak a vonatban.

Ekkor kellett, most már utóvégre komolyabban is, fölfigyelnünk a szagra. Nehéz volna meghatároznom: édeskés és valahogyan ragacsos volt, benne még kissé a már ismerõs vegyszerrel is, de mindez úgy, hogy az elõbbi kenyér már-már féltem, netán a torkomba kéredzkedik tõle vissza. Nem volt nehéz megállapítanunk: egy kémény a bûnös, balra, a mûút irányában, de attól jóval messzebb. Gyárkémény volt, mindjárt látszott, s így értesültek az emberek is az elöljárónktól, mégpedig bõrgyáré, mint sokan már ezt is rögtön tudták. Csakugyan, eszembe is jutott, ha némely régi vasárnapon apámmal az újpesti futballmérkõzésre mentünk, a villamos ott is egy bõrgyár mellett vitt el, s azon a szakaszon ott is mindig be kellett fognom az orrom akkor. Máskülönben - járt még híre - ebben a gyárban mi nem fogunk, szerencsére, dolgozni: ha minden jól megy, ha ki nem üt köztünk a tífusz, vérhas vagy egyéb járvány, hamarosan más, megnyugtattak, barátságosabb helyre indulunk tovább. Ezért is nem viselünk még addig a ruhánkon, de fõként a bõrünkön is számot, mint például a parancsnokunk, a „blokkparancsnok”, ahogy most már hívták. Errõl a számról egyébként sokan a saját szemükkel is meggyõzõdtek: világoszöld tintával van - így terjedt szét a híre, a csuklójára írva, erre való tû szúrásaival kimoshatatlanul beléje preparálva, rátetoválva, mint mondták. Körülbelül épp ugyanakkor jutott fülemhez a levest hozó önkéntes vállalkozóknak is az elbeszélése. Õk is látták a számokat, õk is a régebbi rabok bõrébe vájva, a konyhán. Fõképp az a válasz járt szájról szájra, kutatták egyre az értelmét és ismételgették körülöttem sûrûn, amit az egyik ilyen rab adott egy miközülünk való ember tudakozódására: mi ez? - Himmlische Telephonnummer -, azazhogy „égi telefonszám”, mondta volna állítólag ez a rab. Láttam, a dolog általában mindenkit igen gondolkodóba ejtett, s bár nem nagyon tudtam kiokoskodni belõle, a szavakat magamnak is, kétségkívül, furcsállnom kellett. Mindenesetre akkor kezdtek sürögni-forogni a blokkparancsnok meg a két segédje körül, jönni-menni, faggatni, kérdésekkel ostromolni, az értesüléseket meg egymás közt sietõsen kicserélni az emberek, így arról például, hogy van-e járvány? - Van - így hangzott a felvilágosítás; hogy mi történik a betegekkel? - Meghalnak -; s a halottakkal? - Elégetik õket - tudtuk meg. Igazság szerint - derült ki lassacskán, s nem pontosan követhettem, mi úton-módon - ez a kémény itt szemközt nem is bõrgyár valójában, hanem „krematórium”, azaz hamvasztókemence kéménye, ahogy a szó értelmérõl felvilágosítottak. Akkor hát jobban is megnéztem: zömök, szegletes, széles szájú kémény volt, tetejét mintha hirtelen lecsapták volna. Elmondhatom, bizonyos tiszteleten - no meg a szagon kívül, természetesen, amibe már valósággal beléragadtunk, mint valami sûrû pépbe, valami mocsárba - egyebet nemigen éreztem. Hanem a távolban is egy, majd még egy, s már a ragyogó ég legszélén is megint egy ugyanilyen kéményt vehettünk mindig újabb meglepõdéssel észre, melyek közül kettõ a miénkhez hasonló füstöt ontott éppen, s tán igazuk volt azoknak, akik már egy távoli, csenevész lombú ligetféle mögül föltörekvõ füstgomolyra is gyanakodni kezdtek, s az jutott, véleményem szerint is joggal eszükbe: akkora hát a járvány, hogy ennyi sok a halott?

Kijelenthetem, még nem szállt le az elsõ nap estéje, mire nagyjából-egészében már körülbelül mindennel pontosan tisztába jöttem. Igaz, idõközben az illemhely barakkját is megjártuk - egy helyiségét, amely egész hosszában három dobogóféle emelvénybõl s mindeniken két, azaz összesen hat sor lyukból állt: ezekre kellett rátelepedni, vagy beléjük találni, kinek-kinek, ahogy az alkalom kívánta. Sok idõ mindenesetre nem jutott, minthogy hamarosan egy mérges rab jelent meg, ezúttal fekete karszalaggal, s kezében nehéznek látszó fütykössel, s ki ahogy volt, távoznia kellett. Pár más, régi, de egyszerûbb rab is õgyelgett még ott: ezek már szelídebbnek, s néhány felvilágosító szóra is szívesen késznek mutatkoztak. Oda-vissza, a blokkparancsnok irányításával, meglehetõs utat kellett megjárnunk, s ez az út érdekes település mellett vezetett: a drótkerítés mögött a szokott pajták, köztük furcsa nõk (az egyiktõl hamar el is fordultam tüstént, mivel nyitott ruhájából épp kicsüngött valami, amihez a naptól fénylõ fejû, kopasz kisded tapadt görcsösen oda), és még furcsább férfiak, általában ugyan viseltes, de végtére mégiscsak olyan öltözékben, amilyet az emberek odakint hordtak, a szabad életben, hogy úgy mondjam. Visszajövet aztán már magam is tisztában voltam vele: ez a cigányok tábora. Meg is lepõdtem kissé: odahaza a cigányokról körülbelül mindenki, magam is tartózkodóan vélekedtem, természetesen, de hát ez ideig még sose hallottam róla, hogy õk is bûnösök. Épp akkor érkezett egy szekér, ott a kerítésük mögött, amit kisebb gyerekek húztak, vállukon kantárral, akárcsak a póni lovak, mellettük nagy bajszú ember lépdelt, kezében ostorral. A rakomány pokrócokkal letakarva, de a sok résen, rongyon keresztül kenyér, mégpedig fehér cipók kandikáltak, félreismerhetetlenül ki: ebbõl is következtettem, hogy minálunk egy fokkal, úgy látszik, azért mégiscsak magasabban állnak. Egy másik látvány is az emlékezetemben maradt még errõl a sétáról: másik irányban, az úton meg ugyanis, fehér ruhában, fehér nadrágja oldalán széles piros csíkkal, nagy, fekete mûvészsapkában, amilyet, képeik szerint, a középkorban élõ festõk hordtak, kezében meg vastag, úrias kampósbottal egy ember haladt, jobbra-balra tekingetve végig, s csak igen nehéz volt elhinnem, hogy - amint pedig állították - ez a méltóság is rab csupán, úgy, amint mi is.

Akár esküt is tehetek rá: személy szerint ezen az úton senki idegennel sem beszéltem. Mégis, ekkortól számíthatom valójában a pontosabb ismereteimet. Ott szemközt jelen pillanatban épp a mi vonatunkból való útitársaink égnek, mindazok, akik autóra kérezkedtek, akik továbbá öregség vagy egyéb ok miatt az orvos elõtt alkalmatlannak bizonyultak, valamint az aprónép és velük jelen vagy eljövendõ anyák, akiken ennek már látható a jele, amint mondták. Az állomásról õk is a fürdõbe mentek. Õket is fölvilágosították a fogasokról, a számokról, a fürdés módozatáról, ugyanúgy, amiképpen minket. A borbélyok is ugyanúgy ott voltak - mint állították -, és a szappant is a kezükhöz kapták. Aztán õk is bejutottak a fürdõhelyiségbe, ahol, hallom, ott is ugyanúgy megvannak a csövek meg a zuhanyok: csakhogy ezekbõl ott õrájuk nem vizet, hanem gázt engednek. Mindez nem egyszerre, inkább apránként jutott értésemre, mindig újabb részletekkel kiegészülve, némelyeket vitatva, másokat helybenhagyva, s újabbakkal is megtoldva. Közben - hallom - végig igen szívesek hozzájuk, gondoskodás, szeretet veszi õket körül, a gyermekek labdáznak meg énekelnek, s az a hely, ahol megfullasztják õket, igen szép, gyep, liget meg ágyások közt fekszik: ezért is keltette mindez végül némiképp bizonyos tréfák, valahogy affajta diákcsíny érzését bennem. Ehhez járult még hozzá, ha meggondoltam, hogy mily ügyesen öltöztettek például engem is át, csupán a fogas meg a rajta lévõ szám ötletével, vagy mint ijesztettek rá a tulajdonnal bírókra például a röntgennel, ami végezetül is puszta szó maradt mindössze. Persze, beláttam, mindez mégse egész tréfa, ha más oldalról nézem, hisz az eredményrõl - hogy így fogalmazzam - a magam szemével, meg fõképp az egyre hánytorgó gyomrommal is meggyõzõdhettem; de hát ez volt az érzésem, s alapjaiban - így képzeltem legalábbis - ez se igen történhetett oly nagyon másként. Végtére csak itt is összeültek, mondhatnám: összedugták a fejüket igen valószínûen, ha ugyan nem is épp diákok, természetesen, hanem meglett, felnõtt emberek, esetleg, sõt minden bizonnyal, ha meggondolom, urak, tekintélyes öltözékben, szivarral, rendjelekkel, csupa parancsnok vélhetõen, akiket e percben nem lehet zavarni - így képzeltem. Egyikük aztán kigondolja a gázt: egy másik mindjárt a fürdõt, egy harmadik a szappant, egy negyedik megint a virágokat teszi hozzá, s így tovább. Némelyik ötletet esetleg huzamosabban is vitathattak, javítgathattak, míg másoknak viszont mindjárt megörültek, s felugorva (nem tudom, miért, de ragaszkodtam hozzá: felugrottak) egymás tenyerébe csaptak - mindez igen jól elgondolható volt, legalábbis az én számomra. A parancsnokok képzelete aztán sok buzgó kéz, nagy sürgés-forgás nyomán válik valósággá, s a mutatvány sikeréhez, látnom kellett, semmilyen kétség sem férhet. Így járt, kétségkívül, az állomásról a fiának szót fogadó öregasszony, a fehér cipõs kisfiú és a szõke anyukája, a termetes asszonyság, a fekete kalapos öregúr vagy az orvos elõtt az idegbajos. A „Szakértõ” is eszembe jutott: biztos igen meglepõdhetett, gondolom, szegény. „Rozi” is mondta, sajnálkozó fejcsóválással: - Szegény Moskovics -, s mindnyájan egy véleményen voltunk vele. A „Selyemfiú” is felkiáltott: - Jézus Mária! - Mint ugyanis megtudhattuk tõle, igaz volt a fiúk sejtése: közte meg a közt a bizonyos téglagyári leány között valóban „minden megtörtént”, s most ennek a tettének a leányon idõvel esetleg majd látható következményére gondolt. Elismertük, jogos az aggodalom, bár a gondterhesség mellett az arcán mintha még valami más, nehezebben meghatározható érzelem kifejezése is ott tükrözõdött volna, s a fiúk is inkább bizonyos tiszteletfélével néztek rá abban a percben, amit cseppet se volt igen nehéz megértenem, természetesen.

Egy másik dolog is gondolkodóba ejtett némileg aznap, az a tény ugyanis, hogy amint értesülök - ez a hely, ez az intézmény már esztendõk óta megvan, itt áll, mûködik, nap mint nap egyformán s - habár beláttam, ebben a gondolatban lehet tán valamelyes túlzás - de hát mégiscsak: mintegy énrám várakozva. Mindenesetre - emlegették többen is valami sajátságos, mondhatni borzongó elismeréssel - a mi blokkparancsnokunk már éppen négy év óta él itt. Akkor jutott eszembe, hogy az az esztendõ az én számomra is igen jelentõségteli volt, minthogy én meg pont az évben iratkoztam a gimnáziumba. Igen jól eszemben maradt még a megnyitó ünnepség eseménye is - magam is ott voltam, sötétkék, sujtásos, magyaros, úgynevezett „Bocskai” viseletben. Az igazgató szavait is megjegyeztem - tekintélyes, ha most utánagondolok, kissé õ is parancsnok külsejû ember, szigorú pápaszemmel, szép, fehér bajusszal. Záradékul, emlékszem, az ókor egy bölcsére hivatkozott: „non scolae sed vitae discimus” - „nem az iskolának, hanem az életnek tanulunk”, idézte szavát. Akkor hát viszont, ez volt a nézetem, eszerint mindvégig kizárólag Auschwitzról kellett volna tanulnom. Mindent elmagyaráztak volna, nyíltan, becsületesen, értelmesen. Csakhogy az iskolában errõl, négy esztendõ alatt, még csak egyetlen szót se hallottam. De persze elismertem, feszélyezõ volna, no meg nem is tartozik hozzá a mûveltséghez, beláttam. Ennek volt azután a hátránya, hogy már csak itt kellett okulnom, megtudnom például, hogy „Konzentrationslagerban”, „koncentrációs táborban” vagyunk. Ezek se mind egyformák azonban, magyarázták. Ez itt például „Vernichtungslager”, azazhogy „megsemmisítõ tábor”, világosítottak fel. Már egészen más dolog azonban - tették rögtön hozzá - az „Arbeitslager”, vagyis munkatábor: ott az élet könnyû, a viszonyok és az élelmezés, járt híre, hasonlíthatatlan, s ez természetes is, hisz ott a cél is más elvégre. Nos, mármost mi is egy ilyen helyre kerülünk majd el, hacsak közbe nem jön valami, ami Auschwitzban - ismerték el körülöttem - bizony megtörténhet. Beteget jelenteni mindenesetre semmiképp sem tanácsos, folytatódtak a felvilágosítások. A kórházak tábora máskülönben amarra, épp az egyik kémény, mint a beavatottabbak egymás közt már csak amúgy, röviden hívták: a „kettesé” tövében van. A veszélyt a víz, a forralatlan víz rejti fõként, az olyan például, mint amilyenbõl az állomásról a fürdõbe menet én magam is ittam - de hát végeredményben is nem tudhattam. Szó se róla, ott volt a tábla, nem vitathattam, de hát mégiscsak, a katonának is szólnia kellett volna tán, úgy találtam. Hanem - jutott eszembe - hohó, persze hisz a célt kell, igaz, néznem: de hál isten, úgy tapasztaltam, jól érzem magam, és a fiúktól se hallottam még ez ideig panaszt.

Késõbb aztán több egyéb tudnivalóval, látvánnyal, szokással kötöttem még elsõ ismeretséget ezen a napon. Általában, elmondhatom, délután mindenesetre több híradást hallottam már, többet beszéltek körülöttem a mi jövõnket érintõ kilátásokról, eshetõségekrõl meg reményekrõl, mint emitt a kéményrõl. Olykor, akárha ott se volna, jelét se vettük: minden a széljárástól függ, ahogy sokan kiismerték. Aznap láttam elõször a nõket is. A drótkerítésnél gyülekezõ, izgatottan összesereglõ emberek mutatták meg: ott voltak csakugyan, habár nehéz volt kivennem, no meg fõként nõkre is ismernem bennük, az elõttünk nyíló agyagos földû mezõség túlsó felén, a messzeségben. Egy kicsit meg is ijedtem tõlük, s észrevettem, az elsõ öröm, fölfedezés izgalma után az emberek is mind igen elcsöndesedtek itt a környékemen. Csak egy tompán, kissé reszketegen kongó észrevétel ütötte meg a fülem a közelbõl: - Kopaszok. - S ebben a nagy csendben akkor elsõ ízben vettem ki magam is a könnyû nyáresti szél egy-egy hullámával a, bár vékonyan, cincogva s alig-alig hallhatóan, de semmi kétség: békét hozó, víg zeneszót, ami így, együtt a látvánnyal, mindenkit, engem is oly igen meglepett valahogyan. Elõször álltam továbbá, akkor még nem tudtam, mire várakozva, a barakkunk elõtti tízes rend egyik hátulsó sorában - ugyanúgy egyébként, ahogy minden többi barakk elõtt az összes többi rab is várakozott, oldalt, elöl, hátul, s amerre csak láttam -, s elsõ ízben kaptam le, úgy, amint felszólítottak rá, fejemrõl a sapkámat, mialatt odakinn a fõúton, lassú, hangtalan siklással a puha, alkonyati levegõben három katona alakja bukkant fel kerékpáron: szép, éreznem kellett: szigorú látvány volt valamiképpen. Akkor is jutott eszembe: nicsak, mily rég is nem találkoztam már tulajdonképp katonákkal. Csak hát bámulnom kellett, hogy ezekben az emberekben, akik oly ridegen, annyira fagyosan s mintegy valami megközelíthetetlen magasságból hallgatták meg - egyikük hosszúkás noteszfélébe is bejegyezve - a sorompó túloldaláról, amit az innensõn a mi blokkparancsnokunk (õ is kezében hordva sapkáját) mondott nékik; hogy ezekben az egyetlen szó, hang vagy biccentés nélkül az üres fõúton tovább suhanó, már-már valahogy baljós hatalmasságokban mennyire nehéz volna a szíves szavú, kedélyes testület tagjaira ismernem, akik még ma reggel a vonatnál üdvözöltek. Ugyanakkor halk nesz, egy hang ért a fülemhez, s tõlem jobbra elõrefeszülõ arcélt, egy mellkas domború ívét láttam: az egykori katonatiszt volt. Úgy suttogta, hogy közben meg se rezdült szinte az ajka: - Esti létszámellenõrzés -, aprót bólintva, olyan mosollyal, olyan ember tudós arcával, aki számára jól érthetõen, tökéletes világossággal, bizonyos értelemben már-már csakhogynem némileg a kedve szerint is történik minden. S akkor láttam elõször - mert még a sötétedés is ugyanígy talált minket - az itteni éj színét, egy tüneményét is: a görögtüzeket, a lángok meg szikrák valóságos tûzijátékát az ég egész bal peremén. Köröttem sokan suttogták, mormolták, ismételgették: - A krematóriumok!… - de már csak egyfajta, mondhatnám, mintegy a természeti jelenségnek járó bámulattal inkább. Majd: „abtreten”, s kissé éhes lettem volna, de hát megtudtam, a vacsoránk voltaképp a kenyér volt, s azt végre is reggel megettem már. A barakkról, a „blokkról” viszont az derült ki, hogy odabent teljesen csupasz, minden bútor, berendezés, sõt lámpa nélküli, cement padlatú helyiség, ahol az éji nyugodalom ismét olyképp bizonyult csak megoldhatónak, mint a csendõrségi lóistállóban: hátamat a mögöttem ülõ valamelyik fiú lábaszárának vetettem, az én térdemnek meg az én elõttem ülõ támaszkodott neki; s minthogy a sok új élményre, tapasztalatra meg benyomásra már fáradt meg álmos is voltam, hamar álomba is szenderültem.

A következõ napokról aztán - ugyanúgy körülbelül, akár a téglagyáriakról - már kevesebb részlet, inkább csak a színezetük, egy érzés, mondhatnám, egy általános benyomás maradt meg bennem. Csak hát ezt nehéz volna meghatároznom. Ezekben a napokban is akadt még mindig új tudni-, látni- meg tapasztalnivaló. Egy s másszor ezekben a napokban is meg-megérintett még annak a különös, idegen érzésnek a hidege, amivel elsõ ízben a nõk láttára találkoztam, egy s másszor elõfordult még, hogy elhûlt, megnyúlt arcok, egymásra meredõ emberek gyûrûjében találtam magam, akik egyre kérdezgették egymást: - Mit szólnak? Mit szólnak? -, s a válasz ilyenkor semmi, vagy majd mindig ugyanaz volt: - Rettenetes. - De hát nem ez az a szó, nem ez pontosan az az élmény - már az én számomra, természetesen -, amivel Auschwitzot igazán jellemezni tudnám. A blokkunk több száz lakója közt, mint kiderült, a balszerencsés ember is itt volt. Kissé furcsán festett lötyögõ fegyencruhájában, minduntalan a homlokába csúszó, bõ sapkájában. - Mit szólnak - kérdezte õ is -, mit szólnak?… - de hát nem nagyon szólhattunk, persze, semmit. Kapkodó, zavaros szavait aztán már nemigen tudtam követni. Nem szabad gondolkodni, azazhogy mégis, egy valamire lehet és kell is csak szüntelen gondolni, azokra, akiket „otthon hagyott”, s akik kedvéért „erõsnek kell lennie” mivel várják: a feleségére meg a két kisgyermekére - ez volt körülbelül, amennyire kivehettem, a lényegük. Hanem hát a fõ gond azért itt is csak az volt alapjában, ami a vámházban, a vonatban vagy a téglagyárban: a napok hosszúsága. Már igen korán, épp csak valamivel a nyárközépi napkelte után elkezdõdtek. Akkor tudtam meg, mily hidegek is Auschwitzban a reggelek: a fiúkkal a barakkunk drótkerítés felé nézõ oldalához kuporodtunk, szorosan egymáshoz simulva, egymást melengetve oda, épp szemközt a még ferdén álló, piros nappal. Pár óra múltán már viszont inkább az árnyékot kerestük volna. Mindenesetre itt is telt az idõ, itt is velünk volt a „Bõrdíszmûves”, és el-elhangzott egy-egy tréfa, itt is akadtak, ha nem is patkószegek, hát kavicsok, amiket a „Selyemfiú” sorra-rendre elnyert tõlünk, itt is fel-felhangzott „Rozi” szava: - Most énekeljük el japánul! - Ezenkívül napi két út az illemhely, reggel egyúttal a mosdó barakkjába is (hasonló helyiség, pusztán csak dobogók helyett egész hosszában három sor horganyzott vájúval, s mindegyik fölött párhuzamos vascsõvel berendezve, melyeknek apró, sûrû lyukain keresztül a víz csordogált), az élelemosztás, este az appel, no meg, persze, az értesülések - ennyivel kellett beérnem, ennyi volt egy nap rendje. Ehhez járultak még az élmények: így egy „Blocksperre”, „blokkzárlat” eseménye a második estén - akkor elõször láttam a parancsnokunkat türelmetlennek, sõt, mondhatnám, ingerültnek -, az ilyenkor beszüremkedõ távoli hangokkal, hangok egész zavarával, amelyben, ha jól füleltünk, sikolyt, kutyaugatást és lövések durranását vélhettük megkülönböztetni a barakk némiképp fullatag sötétjében; vagy megint egy menet látványa, megint a drótkerítés mögül, mint mondták, a munkából hazatérõké, s el kellett hinnem, mert magam is úgy néztem, hogy azokon a tákolmányokon amott, melyeket a hátul jövõk hoznak, nincs kétség, halottak fekszenek valóban, úgy, ahogy körülöttem állították. Mindez egy idõre az én képzeletemnek is mindig munkát adott, természetesen. Másrészt viszont - állíthatom - mégse elegendõt egy egész hosszú, tétlen nap kitöltéséhez. Így is jöttem rá: még Auschwitzban is lehet, úgy látszik, unatkozni - föltéve, hogy az ember kiváltságos. Várakoztunk, vártuk - ha meggondolom, azt tulajdonképp, hogy ne történjen semmi. Ez az unalom, együtt ezzel a furcsa várakozással: azt hiszem, ez az a benyomás, megközelítõleg, igen, ez jelentheti valójában igazán Auschwitzot - már persze az én szememben.

Még valamit el kell ismernem: másnap megettem, sõt harmadnap már vártam is a levest. Egyáltalán, az étkezés rendjét Auschwitzban furcsállnom kellett. Reggel hamar megérkezett egy bizonyos folyadék, a kávé, mint mondták. Az ebédet, azaz a levest meglepõ korán, már úgy kilenc óra tájban tálalták. Aztán viszont mi sem történt e tekintetben, egészen az alkonyattal érkezõ kenyérig meg margarinig, az appel órája elõtt: ilyenképp azután a harmadik napra már meglehetõs ismeretséget kötöttem az éhség bosszantó érzésével, és a fiúk is mind errõl panaszkodtak. Csak a dohányzó fiú tette azt az észrevételt, hogy ez az érzés az õ számára semmi újat se mond, s hogy õ csupán a cigarettát hiányolja inkább - a maga szokottan kurta-furcsa módja mellett még valami, már-már csaknem elégtételforma érzés kifejezésével is az arcán, ami kissé ingerelt is abban a percben, s a fiúk is, azt hiszem, ezért intették le oly hamar.

Bármennyire meglepett, mikor utánaszámoltam, mégis való tény: Auschwitzban mindössze három teljes napot töltöttem csak tulajdonképp el. A negyedik estén már ismét vasúton ültem, a már ismerõs tehervagonok egyikében. A cél - így értesültünk - „Buchenwald”, s habár az ily ígéretes nevekkel most már némileg óvatosabb voltam, a barátságosság, mondhatni melegség valamelyes eltéveszthetetlen árnyalata, bizonyos gyöngéd, bizonyos ábrándos, bizonyos irigységféle érzelem színezete némelyik rab arcán azok közt, akik búcsúztattak, mégse egész lehetett pusztán csak tévedés, úgy éreztem. Azt is látnom kellett, hogy sok köztük a régi, sokat tudó fogoly, valamint méltóság is, amit a karszalagok, a sapkák meg cipõk mutattak. A vonatnál is mindent õk intéztek, katonákat csak távolabb, a rámpa szegélyén láttam párat, amolyan közrangúbbakat, s ezen a csöndes helyen, ennek a békés estének a szelíd színeiben semmi se emlékeztetett, legföljebb csak a nagysága, arra a pezsgõ, izgalomtól, fénytõl, mozgástól, hangoktól meg elevenségtõl hevített, minden pontján vibráló, lüktetõ állomásra, ahol valaha, illetõleg pontosan három és fél nap elõtt, kiszálltam.

Az utazásról most még kevesebbet mondhatok: minden a szokott módon történt. Most nem hatvanan voltunk, hanem nyolcvanan, viszont most nem volt velünk csomag, no meg nõkrõl sem kellett gondoskodnunk. Itt is volt edény, itt is melegünk volt és itt is szomjasak voltunk, viszont itt kevesebb kísértésnek is voltunk kitéve, mármint az élelem terén: az adagot - a szokottnál nagyobb kenyeret, duplázott hasáb margarint s még valami, külsõre némileg az otthoni szafaládéra emlékeztetõ, úgynevezett „wurstból” is egy darabot - a vonatnál kiosztották, s ott rögtön meg is ettem, elõször, mert éhes voltam, aztán mert a vonatban nem is volt tulajdonképp hol elraktároznom, no meg mivel végtére is nem tudatták, hogy az út ezúttal is három napig tart majd.

Buchenwaldba is reggel érkeztünk meg, napos, de felhõjárta és könnyû szélrohamoktól hûsített, friss, tiszta idõben. Az itteni pályaudvar, legalábbis az auschwitzi után, csak amolyan vidékies, barátságos peronnak tetszett. Már a fogadtatás kevésbé volt szívélyes: itt nem rabok, hanem katonák húzták el az ajtót, sõt - jutott eszembe - ez is voltaképp az elsõ igazi, hogy úgy mondjam, leplezetlen alkalom, mikor ennyire közeli összeköttetésbe, ily szoros érintkezésbe kerülhettem velük. Csak néztem, micsoda gyorsasággal, micsoda szabályos pontossággal megy végbe minden. Pár kurta kiáltás: „Alle raus!” - „Los!” - „Fünfe Reihen.” - „Bewegt euch!”, pár puffanás, pár csattanás, egy-egy csizma lendülése, egy-egy fegyvervég döfése, egynéhány tompa jajszó - és már ki is alakult, már vonult is, mintha csak zsinóron húznák, a menetünk, melyhez a peron végén, s mindig ugyanazzal a félfordulattal, kétfelõl egy-egy katona csatlakozott oda, megfigyeltem, minden ötödik ötös sorhoz - vagyis minden huszonötödik csíkos ruhás ember mellé - kettõ, úgy körülbelül egy méter távolságra, s a tekintetét egyetlen pillanatra le nem véve, most már azonban némán, s csupán léptével szabva irányt és ütemet, tartva mintegy állandó életben ezt az egész, kissé a gyerekkoromban papírszeletek meg ösztökék segítségével a gyufásskatulyába irányított hernyóhoz hasonlító, minden ízében folytonos mozgású és hullámzású oszlopot; mindez kissé el is bódított, egész lenyûgözött, valahogyan. Kicsikét mosolyognom is kellett, mivel az otthoni rendõrök hanyag, úgyszólván szemérmes kísérete jutott egyszerre eszembe, azon a bizonyos napon, a csendõrségre menet. De még a csendõrök minden túlzását is, elismertem, csak amolyan lármás fontoskodásnak tekinthetem ehhez a hallgatag, minden részletében tökéletesen egybeilleszkedõ szakértelemhez képest. S hiába, hogy jól láttam például az arcukat, a szemük vagy hajuk színét, egy s más személyes vonásukat, sõt hibájukat, bõrük egy-egy pörsenését, mégse egész tudtam valahogy megkapaszkodni mindebben, mégis, már-már valahogy kétkednem kellett: csakugyan, mindennek ellenére is alapjaiban hozzánk hasonlók haladnak-e itt az oldalunkon, végeredményében körülbelül mégiscsak ugyanabból az emberi anyagból valók, lényegében véve? De eszembe ötlött, téves lehet a szemléletmódom, hisz én nem vagyok ugyanaz, természetesen.

Azért így is megfigyeltem, hogy fokonként mindegyre lankásabb meredélyen kaptatunk fölfelé, megint egy kiváló, de nem, mint Auschwitzban, egyenes, hanem kanyargós országúton. A környéken sok természetes zöldet láttam, csinos épületeket, távolabb a fák közé búvó villákat, parkokat, kerteket, s az egész tájék, a méretek, minden arány mérsékeltnek, bátran mondhatom: nyájasnak tetszett - legalábbis az Auschwitzhoz szokott szemnek. Az út jobb szegélyén szabályos kis állatkert lepett egyszerre meg: õzek, rágcsálók s egyéb állatok voltak a lakói, melyek közül egy kopottas barna medve, nagy izgatottan, mindjárt alamizsnaváró ülésbe is helyezkedett a lépteink zajára, s pár bohókás mozdulatot is tüstént bemutatott a ketrecében - de hát ezúttal hasztalan maradt, természetesen, az igyekvése. Majd meg egy szobrot mellõztünk el, ami az itt kétfelé kanyarodó út közé ékelõdõ tisztás gyepén állott. Fehér talapzaton nyugvó s ugyanabból a fehér, puha, szemcsés és fénytelen kõbõl elõállított, az én megítélésem szerint némileg durva, inkább csak hevenyészett mûgonddal kivitelezett alkotás volt. A ruházatába hasogatott csíkokból, a kopasz fejérõl, de meg fõként az egész tevékenységén is mindjárt látszott: rabot kívánna ábrázolni. Elõrehajló feje és hátul magasba lendülõ egyik lába futólépést utánzott, míg ölében meg kocka alakú, hihetetlen nagy kõdarabra fonódott rá alulról, görcsös mozdulattal a két keze. Elsõ pillanatban csak amúgy mûélvezettel, mondhatnám - amiként az iskolában is tanultam - minden érdek nélkül néztem, aztán jutott csak eszembe, értelme is van bizonyára, s hogy az bizony nem éppen igen túl kedvezõ elõjelnek tekinthetõ tulajdonképp, ha meggondoljuk. De sûrû dróthálózat, majd két zömök kõoszlop közt kitáruló díszes vaskapu, fölötte meg üvegezett, némiképp hajók parancsnoki hídjára emlékeztetõ alkotmány ötlött a szemembe, majd haladtam is át alatta mindjárt: a buchenwaldi koncentrációs táborba érkeztem.

Buchenwald hegy-völgyes vidéken, egy magaslat gerincén fekszik. Levegõje tiszta, a szemet mindenfelé változatos tájék, körös-körül erdõségek, az alanti völgyekben falusi házak piros cseréptetõi gyönyörködtetik. A fürdõ balra terül el. A foglyok többnyire barátságosak, bár más módon valahogyan, mint Auschwitzban. Érkezés után az embert itt is fürdõ, borbélyok, fertõtlenítõ folyadék és ruhaváltás fogadja. A ruhatár kellékei pontosan azok egyébiránt, mint Auschwitzban. Csakhogy a fürdõ itt melegebb, a borbélyok elõvigyázatosabban végzik munkájukat, s a ruharaktáros, ha csak futó pillantással is, de iparkodik mértéket venni rólad. Utána folyosóra, üvegezett tolóablak elé kerülsz, s megtudakolják, nincs-e történetesen aranyfogad. Majd hajjal is rendelkezõ, már régebben itt lakó honfitársad beírja neved egy nagy könyvbe, és sárga színû háromszöget, továbbá egy széles tépést, csíkot ad, mindkettõ vászonból. A háromszög közepén, jeléül annak, hogy végre is magyar vagy, nagy U betût, a csíkon meg nyomtatott számjegyet olvashatsz, az enyémen például 64921-est. Ajánlatos lesz, értesültem, a kiejtését világosan, értelmesen és jól tagoltan mielõbb németül is megtanulnom, így: - Vier-und-sechzig, neun, ein-und-zwanzig -, mivel ezután már ez mindig a válaszom oly esetben, ha netán a kilétemet kérdik. Hanem ezt a számot itt nem írják a bõrödbe is, s ha emiatt aggodalmaskodva még elõbb, a fürdõ tájékán kérdezõsködnél róla, az öreg fogoly magasba emelt kézzel és a mennyezet felé fordított szemmel tiltakozik: - Aber Mensch, um Gotteswillen! Wir sind doch ja hier nicht in Auschwitz! - mondja. Mindamellett úgy a számnak, amiként a háromszögnek is estére már a ruha mellére kell kerülnie, mégpedig a tû és cérna kizárólagos birtokosai: a szabók segítségével; ha igen elunnád a napestig tartó sorállást, a kenyér-, illetõleg margarinadagod bizonyos hányadával csinálhatsz nékik nagyobb kedvet hozzá, de enélkül is szívesen megteszik, hisz végtére ez a kötelességük, amint mondják. Buchenwaldban az idõjárás hûvösebb, mint Auschwitzban, a napok színe szürke, és gyakran permetez esõ. De Buchenwaldban megesik, hogy már reggelire forró rántottlevesfélével lepik meg az embert; itt tanultam meg továbbá, hogy a kenyér adagja rendesen harmad, de olyik napon fél is lehet - nem pedig rendesen negyed és olyik napon ötöd, mint Auschwitzban -, hogy a déli levesnek sûrûje, a sûrûjében piros húsfoszlányok, sõt szerencsés esetben egy-egy egész kocka hús is akad, valamint itt ismerkedtem meg a „Zulage” fogalmával, melyet a mindenkori margarin mellé wurst vagy egy kanál lekvár formájában faszolhatsz - az itt is jelen levõ és ily alkalmakkor igen elégedettnek látszó katonatiszt kifejezése szerint. Buchenwaldban sátrakban laktunk, a „Zeltlagerban” - „Sátortáborban” -, vagy más néven „Kleinlagerban” - „Kistáborban” -, s szalmával felszórt fekhelyen aludtunk, ha elkülönítetlenül s némiképp szorosan is, de vízszintesen: a drótkerítés itt a hátsó irányban még áramtalan, de azt, aki éjszaka netalán a sátrából kilépne, farkaskutyákkal tépetik széjjel - intettek, és az intelem komolyságában, ha elsõ hallomásra meg is lep tán, mégse kétkedj. A másik drótkerítésnél viszont, ahol a nagy, a domboldalon föl, oldalra és mindenfelé szétburjánzó igazi, tulajdonképpeni tábor macskaköves utcái, takaros zöld barakkjai és egyemeletes kõházikói kezdõdnek, minden este jó alkalmi vétel ígérkezik, kanalak, kések, csajkák meg ruhanemûk terén az ilyenkor ott kereskedõ helybéli, törzslakos raboktól; egyikük nékem is kínált pulóvert, mindössze csak fél kenyér az ára, mutatta, jelezte, magyarázta - de hát aztán mégse vásároltam tõle, mivel nyáron nincs szükségem pulóverre, a tél meg végre is, úgy tartottam, még messze van. Akkor láttam azt is, hogy mennyi sok különféle színû háromszög és bennük hányfajta betû is van, melyek közt végül már ki se igazodtam mindig: kinek hol is hát akkor a hazája? De itt az én környékemen is sok vidékies zamatú szó hallatszott már ki a magyar beszédbõl, sõt többször ütötte meg fülem az a furcsa nyelv is, amit elõször Auschwitzban, a bennünket fogadó különös raboktól, még a vonatban hallottam. Buchenwaldban a Zeltlager lakói részére nincs appel, s a mosdó a szabad ég, pontosabban árnyas fák alatt áll: éppoly szerkezet lényegében, mint az auschwitzi, de a vályú kõbõl készült, fõként azonban a csõ lyukain naphosszat csorog, spriccel vagy legalább szivárog a víz, s amióta csak a téglagyárba kerültem, itt elõször fordult elõ velem az a csoda, hogy ihattam, ha megszomjaztam, sõt olyankor is akár, ha épp csak erre támadt kedvem. Buchenwaldban is van krematórium, természetesen, de mindössze csupán egy, s ez itt nem a tábor célja, nem a lényege, a lelke, az értelme mondhatom bátran -, hanem csak olyanokat égetnek el benne, akik már a táborban múlnak ki, a tábori élet rendes körülményei közt, hogy úgy mondjam. Buchenwaldban - eredt valószínûleg régi raboktól s jutott hozzám is a híre - legjobban a kõbányától tanácsos óvakodni, bár - tették hozzá - ez most már alig van csak üzemben, nem úgy, mint valamikor, az õ idejükben, amiképpen mondták. A tábor, értesülök, hét év óta mûködik, akadnak itt azonban még régebbi táborokból valók is, melyek közül egy bizonyos „Dachau”, továbbá „Oranienburg” és „Sachsenhausen” nevével ismerkedtem meg: akkor is értettem meg azt az elnézõ színezetû mosolyt a mi láttunkra némelyik jól öltözött s a drótkerítés túloldaláról való méltóság arcán, akiken tíz-húszezres, sõt négy- meg háromjegyû számot is láttam. Táborunk közelében - tudtam meg - a mûvelõdés szempontjából nevezetes város, Weimar fekszik, melynek hírérõl otthon én is tanultam már, természetesen: itt élt és alkotta mûveit egyebek közt az az ember, kinek „Wer reitet so spät durch Nacht und Wind?” kezdetû költeményét magam is könyv nélkül ismerem, s kinek - mint hírlik - saját keze által elültetett s azóta törzsökössé terebélyesedett, emléktáblával ellátott és mitõlünk, raboktól kerítéssel óvott fája is van valahol a táborunk területén - így beszélik. Mindent egybevetve, azokat a bizonyos auschwitzi arcokat cseppet se volt nehéz megértenem: elmondhatom, Buchenwaldot én is hamar megszerettem.

Zeitz, pontosabban az e helységrõl elnevezett koncentrációs tábor, Buchenwaldtól egy éjszakányi útra fekszik tehervonaton, majd még további húsz-huszonöt percre gyalogszerrel, katonák kíséretében, egy szántóföldekkel, jól megmûvelt, vidékies tájékkal szegélyezett országúton - amiként ezt magam is tapasztalhattam. Ez most már legalább végérvényes letelepülési helyünk lesz - biztosítottak -, már azok számára a társaságunkból, akiknek neve a betûk ABC sorrendjében M elõtt áll; a többieknek ugyanis, a történelmi hírneve alapján nékem már ismertebben csengõ Magdeburg város munkatábora a céljuk - így adták tudtunkul, még Buchenwaldban, itt is negyednap este, egy ívlámpákkal megvilágított szörnyû nagy térségen, kezükben hosszú listákkal, a különféle méltóságokat viselõ rabok, s csak azt fájlaltam, hogy ilyenképpen sok fiútól, legfõként „Rozitól” is végképp meg kellett válnom, s aztán meg a nevek szeszélye, melyek szerint a vonatba ültettek, a többiektõl is mind elszakított, sajnos.

Mondhatom, hogy nincs veszõdségesebb, nincs kimerítõbb dolog azoknál a nyûgös fáradalmaknál, melyeken mindannyiszor keresztül kell, úgy látszik, esnünk, valahányszor csak egy új koncentrációs táborba megérkezünk - Auschwitz meg Buchenwald után legalábbis Zeitzban is ezt tapasztaltam. Egyébként mindjárt láttam, ez alkalommal csak afféle kicsiny, szegényes, félreesõ, amolyan, mondhatni, vidéki koncentrációs táborba érkeztem. Fürdõt, vagy akár krematóriumot is - úgy látszik, csupán fontosabb koncentrációs táborok tartozékait -, itt hiába kerestem volna. A vidék is megint egyhangú síkföld, csak a tábor végébõl látszik ide holmi távoli kék vonulat: „a türingiai hegyvidék” - hallottam valakitõl. A szeges drótkerítés, négy sarkában négy õrtornyával, mindjárt az országút mentén húzódik. Maga a tábor különben négyzet alakú - egy nagy, poros térség lényegében, mely a kapu s távolabb az országút irányában nyitott, míg a többi három oldalát roppant, hangár vagy cirkuszi ponyva méretû sátrak veszik körül: a hosszas számlálás, rendezkedés, hajsza meg taszigálódás, mint kiderült, arra volt csak való, hogy valamennyi sátornak, „blokknak” - amint mondták - kijelöljék és oda állítsák, tízes sorok rendje szerint, az eljövendõ lakóit. Az egyikhez magam is odasodródtam, egész pontosan a hátulsó sor jobb szélsõ sátrához, ha arccal a kapunak s háttal a sátornak tájékozódtunk, amiképpen én is álltam - már igen soká, egész a zsibbadásig, a már mind kellemetlenebbé váló nap szakadatlan terhe alatt. A fiúk után is hiába próbáltam kutatni a tekintetemmel: köröttem csupa idegen ember. Bal oldalamra magas, sovány, egy kissé fura, valamit egyre magában mormoló s fölsõtestét eközben ütemesen elõre-hátra hintáztató szomszéd került, jobbomra meg inkább alacsony és vállas, aki viszont azzal ûzte az idõt, hogy szabályos szünetek közt apró, hegyes, igen pontos köpéseket irányzott maga elé, a porba. Õ is rám nézett, elõször csak futólag, majd másodszor már fürkészõbben is, ferde, élénk fényû cipõgombszemével. Alatta mulatságosan apró, szinte csonttalannak tetszõ orrot láttam, fegyencsapkáját vidáman félrecsapva hordta. - No - érdeklõdött harmadszorra, s észrevettem, hogy az elülsõ fogai mind hiányoznak néki -, hát én meg honnan jöttem? - Mikor mondtam, hogy Budapestrõl, igen fölélénkült: - megvan-e a Körút és jár-e még a hatos villamos, úgy, amint „utoljára otthagyta” - kérdezõsködött mindjárt. Mondtam neki, hogyne, minden úgy van; elégedettnek látszott. Arra is kíváncsi volt, hogyan s miként „keveredtem ide”, s elmondtam: - Egyszerûen. Lehívtak az autóbuszról. - És? - tudakolta õ, s mondtam neki, semmi több: utána aztán ide szállítottak. Kissé minthogyha csodálkozott volna, mint aki tán nincs egész tisztában az otthoni életmenetellel, s kérdezni akartam tõle… de már nem tudtam, mivel abban a pillanatban kaptam másik oldalról a pofont.

Valójában már a földön ültem, mire tulajdonképp a csattanását is meghallottam, és a súlya is égetni kezdte a bal arcomat. Egy ember állt elõttem, tetõtõl talpig fekete lovaglóöltözékben, fekete mûvészsapkában, hajjal, sõt keskeny, fekete bajuszkával is a sötétes bõrû arcában, valami számomra meglepõ szag: semmi kétség, valódi illatszer édeskés fellegében. Zavaros kiabálásából csak a „Ruhe”, azaz „csend” szó többszöri ismétlõdését tudtam kihámozni. Szó se róla, igen rangos méltóságnak látszott, amit az elõkelõ, alacsony jegyû számmal, valamint „Z” betûs zöld háromszöggel, másik oldalon meg fémláncon himbálózó ezüstsíppal díszített melle, no meg a karjáról messzire virító fehér „LÄ” betûk is mind külön hangsúlyozni látszottak. De hát azért mégiscsak igen dühös voltam, mivel végtére is nem szoktam hozzá, hogy megüssenek, s bárki volt is, s ha csak ültömben és csupán az arcomon is, de iparkodtam meglehetõs jelét is adni ennek a haragnak. Meg is láthatta, úgy hiszem, mert észrevettem, hogy - bár közben még mindegyre ordított -, nagy, sötét, mintegy olajban úszó szemének tekintete ezalatt lassanként mind lágyabb, végül már-már mentegetõzõ kifejezést öltött szinte, miközben figyelmesen siklatta rajtam végig, a lábamtól egész az arcomig: kellemetlen, feszélyezõ érzés volt, valamiképpen. Aztán tovább rohant a néki utat nyitó emberek közt, ugyanazzal a viharos gyorsasággal, amellyel az imént felbukkant.

Mikor azután föltápászkodtam, jobbról a szomszéd hamarosan érdeklõdött: fájt-e? Mondtam neki, szándékosan is jó hangosan: cseppet sem. - Akkor - vélekedett õ - jó lenne, ha megtörölnéd az orrod. - Odanyúltam: csakugyan, piros lett az ujjam. Megmutatta, miképp hajtsam hátra a fejem, hogy elálljon a vérzés, a fekete emberre meg ezt a megjegyzést tette: Cigány -; majd, kevéske töprengés után, ezt állapította még meg: - Homokos az ipse, nem vitás. - Nem egész értettem, mit kívánna mondani, s kérdeztem is tõle a kifejezés értelmét. Arra kicsikét nevetett, és azt mondta: - Hát buzi! - Így már inkább tisztában voltam a fogalommal, úgy körülbelül, azt hiszem. - Különben - jegyezte még meg, oldalvást a kezét is ide nyújtva - Citrom Bandi vagyok -, amire akkor én is megmondtam néki a nevem.

Õ meg - tudtam meg azután tõle - munkatáborból került ide. Mindjárt behívták, amint a háborúhoz hozzáfogtak, mivel épp huszonegy éves: korra, vérre, egészségre munkaszolgálatra megfelelõ volt akkor, s négy év óta nem is járt még otthon. Ukrajnában is volt, ahol aknát szedett. Hát a fogai meg? - érdeklõdtem. - Kiverték - felelte. Most meg én csodálkoztam: - Hogyan hogy…? -, de õ csupán „hosszú históriának” nevezte, és nem sok egyebet mondott az okról. Mindenesetre „összetûzött a szakaszvezetõvel”, s egyebek mellett az orra csontja is akkor tört el - ennyit tudhattam tõle meg. Az aknaszedésrõl is csak röviden nyilatkozott: ásó, egy szál drót, no meg szerencse kell hozzá, a szavai szerint. Ezért is maradtak végül már csak igen kevesen a „büntetõszázadban”, mikor a magyar legénység helyébe németek érkeztek. Örültek nekik, mivel mindjárt könnyebb munkát s jobb elbánást helyeztek számukra kilátásba. A vonatból aztán õk is Auschwitzban szálltak ki, természetesen.

Éppen még folytatni akartam volna kissé a kíváncsiskodást, de e percben a három ember érkezett vissza. Elõbb, még úgy tíz perce körülbelül, az elöl folyó eseménybõl inkább csak egy névre lettem figyelmes, pontosabban több hang egyöntetû harsogására ott elöl, melyek mind ugyanazt a nevet kiáltották: - Kovács doktor! -, amire szerényen, szabódva, csupán ennek a sürgetõ kiáltásnak engedelmeskedve mintegy, kövérkés, puha arcú, körös-körül nyírógéptõl, középen meg természettõl kopasz férfi lépett elõ, majd további kettõre már õ mutatott rá. Akkor a fekete emberrel mindhárman rögtön el is mentek, s már csak utóbb jutott el hozzám, ide a hátulsó sorokba is a híre, hogy voltaképpen parancsnokot, amint mondták, „Blockältestert”, továbbá „Stubendiensteket”, vagyis - ahogy Citrom Bandinak, mivel õ nem tud németül, hevenyészetten lefordítottam: - „szobaszolgákat” választottunk. Most azután pár vezényszóra meg a hozzájuk tartozó mozdulatokra kívántak megtanítani, melyekre - intették õket, õk meg minket - többé már nem tanítanak még egyszer meg. Ezek némelyikét az „Achtung!, a „Mützen… ab!” s a „Mützen… auf!” kiáltásokat lényegében már eddigi tapasztalatomból is ismertem, új volt viszont a „Korrigieret!”, azaz „Igazíts!” - mármint a sapkát, természetesen - valamint az „Aus!”, melyre kezünket csattanósan - így mondták - „combunkhoz zárjuk”. Mindezt többször is elgyakoroltuk aztán. A Blockältesternek - tudtuk meg - még egy külön munkája is van ilyenkor: a jelentéstétel, amit õ, ott elõttünk, többször is elpróbált, mégpedig úgy, hogy a katonát ezúttal az egyik Stubendienst - tömzsi, vörhenyes ember, kissé lilás színû, hosszú orcákkal - alakította. - Block fünf - hallottam szavát - ist zum Appel angetreten. Es soll zweihundert fünfzig, es ist… - és így tovább, és ebbõl is tudtam meg, hogy eszerint tehát magam is az ötös blokk lakója vagyok, melynek kétszázötven ember a létszáma. Pár ismétlés után mindez világos, érthetõ és tökéletesen eljátszható volt, mindenki úgy találta. Akkor hát megint dologtalan percek következtek, s mivel idõközben a sátrunktól jobbra esõ üres térségen levõ valamilyen földhányásra, a fölötte látható hosszú rúdra meg a mögötte sejthetõ mély árokra is figyelmessé váltam, kérdeztem Citrom Bandit, hogy õszerinte mi célt szolgálhat vajon. - Latrina - jelentette ki tüstént, egyetlen pillantás után. Kissé csóválta is a fejét, mert kiderült, ezt a kifejezést sem ismerem. - Látszik, hogy mostanáig folyton csak a mamád szoknyája mellett ültél - volt a nézete. Azért egy rövid tõmondattal mégis elmagyarázta. Hozzá is tett valamit, hogy hiánytalanul idézzem a szavát, ezt: - No, mire ezt teliszarjuk, akkorra szabadok leszünk! - Nevettem, õ azonban komoly maradt, némiképp, mint akinek ez a való meggyõzõdése, hogy ne mondjam, elhatározása. De hát errõl a gondolatáról azután mégse mondhatott többet, mivel a kapu irányából épp három katona szigorú, igen választékos, minden sietség nélkül, de szemlátomást rendkívül otthonosan, rendkívül nagy biztonsággal közelgõ alakja tûnt egyszerre föl, amire a Blockältester, de hangjában valami új, valami buzgó és rikoltó színezettel, amit a próbák alatt még egyszer se hallottam benne, elkiáltotta magát: - Achtung! Mützen… ab! -, s akkor mindenkihez, hozzám is hasonlóan, õ is lerántotta fejérõl a sapkáját, természetesen.

6 
Csak Zeitzban láttam be, hogy a rabságnak is vannak hétköznapjai, sõt, hogy az igazi rabság csupa szürke hétköznap tulajdonképpen. Mintha már lettem volna efféle helyzetben körülbelül; mégpedig a vonatban egyszer, még Auschwitzba menet. Ott is az idõn, no meg kinek-kinek a maga képességén múlt minden. Csakhogy Zeitzban - hogy példámnál maradjak - azt kellett éreznem: megállt a vonat. Más oldalról viszont - s ez is igaz - meg oly sebességgel robogott, hogy követni se bírtam a sok változást, elõttem, körülöttem, de még saját magamban is. Egy valamit legalább elmondhatok: magam részérõl a teljes utat megtettem, minden esélyt, ami csak ezen az úton adódhat, becsülettel kipróbáltam.

Mindenesetre új dologba legelsõbben mindenütt, még egy koncentrációs táborban is jó szándékkal fogunk - én legalább így tapasztaltam: egyelõre elegendõ jó rabbá válnom, a jövendõ majd azután meghozza a többit - nagyjában-egészében ez volt a felfogásom, erre alapoztam az életvitelemet, ugyanúgy egyébként, ahogy azt általában másokon is láttam. Hamar észrevettem, magától értetõdõen, hogy azok a kedvezõ vélekedések, amelyeket az Arbeitslager intézményérõl még Auschwitzban hallottam, némiképp bizonyára túlzó értesüléseken alapulhattak. Már viszont ennek a túlzásnak az egész mértékérõl, no meg fõként a már ebbõl adódó minden következtetésrõl is azonban nem mindjárt adtam - nem mindjárt adhattam, elvégre - magamnak teljes pontossággal is számot, s megint csak ugyanúgy, ahogy ezt másokon, bátran mondhatom: mindenki máson, táborunknak úgy hozzávetõleg mind a kétezer többi foglyán is észleltem, az öngyilkosok kivételével, természetesen. Hanem hát az õ esetük ritka volt, és semmiképp nem a szabályos, semmi esetre sem a példaadó, mindenki elismerte. Az én fülemhez is el-eljutott egy-egy ilyen esemény híre, hallottam, amint megvitatták, eszmét cseréltek róla, némelyek nyílt helytelenítéssel, mások megértõbben, az ismerõsök sajnálkozva - egészében azonban mindig olyasféle formán, mint ahogy igen ritka, tõlünk távol esõ, némiképp nehezen magyarázható, kissé tán könnyelmû, kissé még tán tiszteletre is méltó, de mindenhogy elhamarkodott cselekedetrõl iparkodik ítéletet formálni az ember.

Az a fõ, hogy el ne hagyjuk magunkat: valahogy mindig lesz, mert úgy még sosem volt, hogy valahogy ne lett volna - amint Citrom Bandi okított rá, s õt viszont erre a bölcsességre még a munkatábor tanította meg. Elsõ s legfontosabb dolog minden körülmények közt a mosakodás (vályúk párhuzamos sora a kilyuggatott vascsövekkel elöl, szabad ég alatt, a tábornak az országút felé esõ oldalán). Ugyanily lényegbevágó - ha van, ha nincs - a fejadag takarékos beosztása. A kenyérbõl, akármi szigorba kerüljön is önmagunknak ez a megrendszabályozása, a másnap reggeli kávéhoz, sõt egy darabnak még - zsebünk felé vándorló minden gondolatunk, no meg fõként meg-meginduló kezünk kijátszhatatlan õrzésével - az ebédszünet idejére is maradnia kell - így, és csakis így kerülhetjük el például a kínos gondolatot: nincs mit ennünk. Hogy ruhatárunkban ez ideig a kapcát véltem zsebkendõnek; hogy appelon, menetben mindig csak a sor közepe a biztos; hogy még levesosztásnál sem elõre, hanem inkább hátra kell törekednünk, ahol elõreláthatóan már a kondér aljából, következésképp tehát a sûrûjébõl mérnek; hogy kanalunk nyelének egyik oldalát késnek is használható eszközzé kalapálhatjuk át: mindezt, és még sok egyebet, csupa szükséges tudományt a rabélet területén, mind Citrom Banditól tanultam meg, lestem el s iparkodtam magam is hasonlóan alkalmazni.

Sose hittem volna ugyanis, pedig hát való tény: sehol sem oly fontos az életvitel bizonyos rendje, bizonyos példásság, mondhatnám erény, mint épp a rabságban, szemlátomást. Elegendõ csupán a Block I. tájékán szétnéznünk kissé, ahol az õslakosok laknak. Mellükön a sárga háromszög minden lényegest, benne az „L” betû pedig még azt a körülményt árulja róluk mellesleg el, hogy a távoli Lettországból valók, pontosabban is Riga városából - tudtam meg. Köztük láthatók azok a fura lények, akik elõször egy kicsit meg is hökkentettek. Bizonyos távolságból nézve mind csupa vénségesen vén aggastyán, s nyakukba bújtatott fejükkel, arcukból kiálló orrukkal, fölhúzott vállukról fityegõ szennyes rabgúnyájukkal még a legforróbb nyári napon is örökkön fázós téli varjakra emlékeztetnek. Mintha csak minden merev, el-elakadó lépésükkel azt kérdeznék: ily erõfeszítés vajon megéri-e még voltaképp a fáradságot? Ezeket a mozgó kérdõjeleket - mert hisz még külsõ alakra, de még tán szinte akár terjedelmükre se jellemezhetném õket másként - ismerjük azután a koncentrációs táborban „muzulmán” néven, mint értesültem. Citrom Bandi mindjárt óva intett tõlük: - Ha az ember rájuk néz, az életkedve is elmegy - vélekedett, s volt is a szavában igazság, ha idõvel be is láttam: ehhez azért még sok egyéb is szükséges.

No és mindenekfölött ott a makacsság eszköze: ha különféleképp is, de mondhatom, ebben sem volt hiány Zeitzban, s olykor igen nagy segítségünkre lehet, úgy vettem észre. Például arról a furaforma társaságról, testületrõl, fajzatról vagy miképp is hívjam, melynek egy példányán - bal oldalamon a sorban - már ideérkeztemkor is el-elcsudálkoztam kissé, Citrom Banditól tudtam meg többet. Tõle hallottam azt is, hogy „finneknek” mondjuk õket. De csakugyan, ha kérded tõlük, honnan valósiak, azt felelik - ha ugyan méltónak találnak rá egyáltalában -, hogy „fin Minkács” például, amin Munkácsot értik; vagy: „fin Sadarada”, s ez meg például - ki kell találni: - Sátoraljaújhely. Citrom Bandi még a munkatáborból ismeri a szerzetüket, s nincs igen nagy véleménnyel róla. Mindenütt ott láthatóak, munkánál, menetnél vagy appelnél a sorban, amint ütemesen elõre-hátra himbálózva mormolják magukban kifogyhatatlanul, mint valami soha le nem törleszthetõ adósságot: az imádságukat. Ha közben félrehúznák szájukat, hogy idesúgják, például: - Kés van eladó -, nem hallgatunk rájuk. Még kevésbé, bármily csábító is, különösképp reggel, ha: - Leves van eladó -, mert, akármi furcsa dolog, õk nem élnek levessel, nem még az olykori wursttal sem - semmivel, ami nem a vallás elõírása szerint való. De hát mibõl élnek akkor? - kérdené az ember, s Citrom Bandi azt felelné erre: sosem kell félteni õket. S csakugyan, mert amint látható, megélnek. Egymás közt, a lettekkel, a zsidók nyelvét használják, de tudnak még németül, tótul, s ki tudná, hogyan még mindenhogy: csak magyarul nem - hacsak nem üzletrõl van szó, persze. Egy ízben - sehogy se tudtam elkerülni - úgy hozta a szerencse, hogy a kommandójukba csöppentem. - Reds di jiddis? - hangzott elsõ kérdésük. Mikor mondtam nékik, sajna bíz’ nem: végeztek velem, leszerepeltem, úgy néztek, mintha levegõ, vagy még inkább semmi se volnék. Próbáltam szólni, észrevétetni magam - mindhiába. - Di bist nist ká jid, d’bist á ségec - rázták fejüket, s csak bámultam, hogy - végtére állítólag az üzlet világában jártas - emberek mint ragaszkodhatnak ennyire esztelen mód egy oly dologhoz, amelybõl ily sokkal több a káruk, ennyi sokkal több a ráfizetés, mint a haszon, a végeredményt nézve. Akkor, aznap is tapasztaltam, hogy ugyanaz a feszélyezettség, ugyanaz a bõrviszketeg, ügyetlenség fogott köztük némelykor el, amit még odahazulról ismerek, mintha valami nem egész volna rajtam rendjén, mintha nem egész egyeznék a rendes eszménnyel, egyszóval: némiképp valahogy, mintha zsidó volnék, s ez mégis, fura dolog kissé, utóvégre is zsidók körében, egy koncentrációs táborban, úgy találtam.

Máskor meg Citrom Bandin csodálkoztam egy cseppet. Akár munkában, akár pihenõ alatt, gyakorta hallottam, s hamar meg is tanultam tõle kedves dalát, amit még munkaszolgálata idejébõl, a büntetõszázadból hozott magával. „Uk-rajna föld-jén mi ak-nát szedünk / De gyá-vák mi ott sem le-szünk” - így kezdõdött, s különösképp az utolsó szakaszát szerettem igen meg: „S ha el-hull egy baj-társ, egy jó cim-bora / Azt ü-zenjük majd ha-za / Hogy / Bár-mi vár re-ánk / Drá-ga szép ha-zánk / Hût-lenek nem le-szünk, nem soha” - hangzik. Szép volt, tagadhatatlan, s a szomorkás, inkább lassú, semmint pattogós dallama, valamint ennek az egész költeménynek a szavai énrám se tévesztették el hatásukat, természetesen - épp csupán a csendõrt juttatták valahogy eszembe, még a vonatban egykor, amidõn a magyar voltunkra emlékeztetett: végtére csak, õket is a haza büntette meg, szigorúan nézve. Ezt egyszer meg is említettem neki. Nem is talált ellenkezõ érvet, de mintha kicsikét zavartnak, mondhatnám bosszúsnak látszott volna. Másnap aztán valami alkalommal, nagy elmerülten, ismét fütyölni, dünnyögni, majd énekelni kezdte, mintha mire sem emlékezne. Fogja õ még, volt egy másik, sûrûn ismételt gondolata, „a Nefelejcs utca flaszterét taposni” - ott lakik ugyanis odahaza, s ezt az utcát, de még a házszámot is annyiszor s annyi színben emlegette, hogy végül már magam is megtanultam minden vonzerejét, már-már magam is csak oda kívánkoztam, habár a magam emlékezetében meglehetõs félreesõ mellékutcának ismertem csak tulajdonképp, a Keleti pályaudvar környékén, valamerre. Gyakran szólt még, idézett föl s emlékeztetett engem is bizonyos helyekre, terekre, utakra, házakra, az ezek ormain meg a különféle kirakatokon is kigyúló bizonyos közismert jeligékre, hirdetményekre, vagyis, az õ szavával: „a pesti fényekre”, s ezt már viszont helyesbítenem kellett, kénytelen voltam néki elmagyarázni, hogy ezek a fények nem léteznek többé, az elsötétítés rendszabálya miatt, s hogy bizony a bombák itt-ott némelyest a városi látképen is változtattak. Meghallgatott, de úgy láttam, nem nagyon szolgálhatott valahogy ínyére a fölvilágosítás. Másnap aztán, amint csak alkalom adódott, a fényekrõl is megint újra kezdte.

De hát ki ismerhetné a makacsság valamennyi változatát, s mondhatom, még számos változat közt választhattam - ha tudtam volna - Zeitzban. Hallottam a múltról, a jövõrõl, és sokat, igen sokat hallottam fõként, sõt, elmondhatom, sehol annyit nem hallhatunk, mint épp rabok közt, úgy látszik, a szabadságról, s elvégre ez is igen magyarázható, így vélem, természetesen. Megint mások egy szólásmondásban, tréfában, amolyan viccben leltek valami sajátságosforma örömöt. Én is hallottam ezt, természetesen. Van a napnak egy órája, ami a gyárból való hazatérés meg az esti appel ideje közé esik, egy jellegzetes, mindig mozgalmas és fölszabadult óra, amit a lágerban magam részérõl mindig legjobban vártam s szerettem - mellesleg ez általában a vacsora órája is egyben. Épp az udvaron mindenfelé nyüzsgõ, üzletkötõ, tereferélõ csoportokon törtettem keresztül, mikor valaki nekem ütõdött, s bõ fegyencsapka alól apró, aggodalmas szempár nézett rám, jellegzetes orr fölött, jellegzetes arcból. - Nini - szóltunk, úgyszólván egyszerre, mivel õ énrám, én meg rá: a balszerencsés emberre ismertem. Nyomban igen örvendeni látszott, s tudakolta, hol a szálláshelyem. Mondtam, a Block V.-ben. - Kár - sajnálkozott arra, merthogy õ meg máshol lakik. Panaszkodott, „nem látja az ismerõsöket”, s mikor mondtam neki, magam se igen, nem tudom, miért szomorodott el valahogyan. - Elkeveredünk, mindnyájan elkeveredünk - ezt az észrevételt tette, valami, számomra némileg homályos értelemmel a szavában, a fejcsóválásában. Aztán egyszerre csak földerült az arca. Akkor kérdezte: - Tudja-e, mit jelent itt - s a mellére mutatott - az U betû? - Mondtam neki, hogyne tudnám: Ungar, azaz magyar. - Nem - válaszolta õ -: Unschuldig -, vagyis hogy „ártatlan”, majd úgy nevetett kurtán föl, s bólogatott még utána eltöprengõ arccal hosszan, mint akinek igen jólesik valahogy ez a gondolat, nem tudom, miért. S ugyanezt láttam másokon is aztán, akiktõl késõbb még ezt a viccet hallottam, eleinte meglehetõs gyakran, a táborban: minthogyha csak valami melengetõ, valami erõt adó érzelmet merítettek volna belõle - erre mutatott legalábbis az a mindig egyforma nevetés, majd az arcoknak ugyanaz az ellágyulása, az a fájdalmas mosolyú, mégis valahogy gyönyörködõ kifejezése, amellyel ezt a tréfát mindannyiszor mondták s fogadták, némiképp olyasféle módon, mint mikor igen szívhez szóló muzsikát vagy valami különösen megindító történetet hall az ember.

Hanem hát azért õrajtuk is csak ugyanazt a törekvést, ugyanazt a jó szándékot láttam: õk is csak azon voltak, hogy jó raboknak mutatkozzanak. Szó se róla, ez volt az érdekünk, ezt kívánták a föltételek, erre szorított itt, hogy úgy mondjam, az élet. Ha a sorok rendje mintaszerû volt s egyezett a létszám, rövidebb ideig tartott például az appel - legalábbis eleinte. Ha szorgosak vagyunk a munkánál, elkerülhetjük például a verést - legalábbis többnyire.

S mégis, eleinte legalább, azt hiszem, mégis, nem egész csupán ez a nyereség, nem kizárólag csak az ily haszon irányíthatta mindnyájunk gondolkodását, ezt becsülettel kijelenthetem. Itt van például a munka, a munka elsõ délutánja, hogy rögtön ezen kezdjem: egy vagonnyi szürke kavics kirakása volt a föladat. Ha Citrom Bandi, miután - az õr, ezúttal élemedettebb s elsõ pillantásra inkább jámborabb-forma katona engedelmével, természetesen - nekivetkõzõdtünk (akkor elõször láttam is meg sárgásbarna bõrét az alatta mûködõ nagy, sima izmokkal meg egy anyajegy sötétebb foltjával is a bal melle alatt), azt mondta: - No, mutassuk meg ezeknek, mit tudnak a pestiek! -, úgy ezt a legkomolyabban is értette. S mondhatom, ahhoz képest, hogy végre is életemben elõször forgattam kezemben vasvillát, úgy az õrünk, mint az olykor ide-ideszagláló, amolyan pallér külsejû, bizonyára gyárbeli ember is meglehetõs elégedettnek látszott, ami viszont a mi lendületünket is csak tovább fokozta, természetesen. Ha ellenben idõvel valami égetõ érzés jelentkezett a tenyeremen, s azt láttam, hogy ujjaim töve mind csupa veres; ha eközben ideszólt az õrünk: - Was ist denn los? -, s én nevettem és mutattam néki a tenyeremet; amire õ, egyszerre igen elkomorodva, s még a puskája szíján is rándítva egyet, azt kívánta: - Arbeiten! Aber los! -: akkor végre is csak természetes, hogy a magam érdeklõdése is más irányba fordult. Ettõl fogva azután már csak azt az egyet néztem: mikor nincs rajtam a szeme, mint lophatok egy-egy futó kis pihenõt, hogyan vehetek minél kevesebbet lapátra, ásóra, vasvillára, s elmondhatom, az ily fortélyokban késõbb igen nagy elõrehaladást tettem, s bennük mindenesetre jóval nagyobb jártasságot, tanultságot meg gyakorlatot szereztem, mint bármely munka menetében is, amit csak végeztem. És hát elvégre kinek van haszna ebbõl? - ahogy egyszer még, emlékszem, a „Szakértõ” kérdezte. Állítom: valami baj volt itt, valami gátló akadály, valami hiba, valami csõd. A méltánylás egy szava, egy jele, egy fölcsillanó sugara imitt-amott, nem több, csak egy szikra mindössze: nekem legalább többet használhatott volna. Hisz személy szerint voltaképp mi neheztelni valónk van egymásra, ha meggondoljuk? - s a hiúság érzése elvégre még rabságban is velünk marad; egy csöpp nyájasságra végeredményképp is ki ne formálna titkon igényt, meg azután belátó szóval többre is jutnánk, úgy találtam.

De hát azért az ily tapasztalatok alapjában még nem ingathattak igazán meg. Még a vonat is haladt, ha elõre néztem, a távolban valahol a célt is ott sejtettem, s az elsõ idõszakban - az aranyidõkben, ahogy Citrom Bandival késõbb elneveztük - Zeitz, a kellõ életvitel s némi szerencse mellett, igen tûrhetõ helynek mutatkozott - egyelõre, ideiglenesen, míg majd a jövendõ meg nem szabadít tõle, természetesen. Hetente kétszer fél kenyér, háromszor harmad, s negyed csupán kétszer. Zulage gyakori alkalommal. Hetente egyszer fõtt burgonya (hat szem, a sapkába mérve, s ehhez már viszont Zulage is, belátható, nem járhat); hetente egyszer tejbelaska. A korai ébresztés elsõ bosszúságát a harmatos nyári hajnal, a derült ég, no meg a gõzölgõ kávé hamar feledteti (ilyenkor légy ügyes a latrinánál, mert hamarosan: „Appel!” „Antreten!” - visszhangzik a kiáltás). A reggeli appel alkalmasint mindig rövid, hisz végtére vár, sürget a munka. A gyár egyik mellékkapuja, amelyet mi, rabok is használhatunk, az országúttól balra, egy homokos dûlõre térve, táborunktól úgy tíz-tizenöt perc gyaloglásra esik. Már messzirõl zúgás, csörgés, berregés, lihegés, vastorkok három-négy krákogó köhintése: a gyár üdvözöl - fõ- meg keresztutaival, az ott cammogó darukkal, földevõ gépekkel, a sok sínnel meg kürtõk, hûtõtornyok, csõhálózat, mûhelyépületek útvesztõjével valóságos város inkább. A sok gödör, árok, rom meg omlás, föltépett csatorna meg kifordult kábelek rengetege repülõgépek látogatását bizonyítja. Neve - tudtam meg már az elsõ ebédszünet alatt - „Brabag”, ami viszont a „Braun-Kohl-Benzin Aktiengesellschaft” névnek „valaha még a tõzsdén is jegyzett rövidítése” - így hallottam, s meg is mutatták azt a testes, fáradságos szuszogással a könyökére támaszkodó s zsebébõl épp valami megrágcsált kenyérdarabot elõhalászó embert, akitõl az értesülés származott, s akirõl késõbb, mindig egyfajta derû kíséretében, beszélték is a táborban - bár tõle magától ezt sose hallottam -, hogy valaha õ is birtokosa volt pár itteni részvénypapirosnak, amint mondták. Hallom - s a szag is ezért emlékeztethetett mindjárt a csepeli olajtelepre -, itt is benzin elõállításán fáradoznak, oly lelemény segítségével azonban, hogy azt ne olajból, hanem barnaszén anyagából nyerjék. A gondolatot érdekesnek találtam - de hát nem ezt várják tõlem, természetesen, beláttam. Az Arbeitskommando eshetõsége mindig izgalmas kérdés. Némelyek ásóra, mások a csákányra esküsznek inkább, egyesek a kábelfektetés elõnyét vallják, megint mások a habarcskeverõ gépek kiszolgálását szívelik jobban, s ki tudná, miféle rejtett ok, mily gyanús elõszeretet fûz egyeseket épp a csatornamunkához, derékig sárga iszapban vagy fekete olajban - bár egy ily ok létezését senki sem kétli, minthogy többnyire a lettek õk, no meg egyetértõ barátaik, a finnek. Az „antreten” szónak napjában egyszer van csak meg az a magasból lejtõ s édes-búsan elnyúló, hosszú és hívogató dallama: éspedig este, mikor a hazatérés pillanatát jelzi. A mosdók körüli nyüzsgésben Citrom Bandi egy: - Tágulás, muzulmánok! - kiáltással présel helyet, s nincs testrészem, ami rejtve maradhatna ellenõrzõ tekintete elõl. - A pöcsöd is mosd meg, ott lakik a tetû! - szól, s én nevetve engedelmeskedem néki. Most veszi kezdetét az a bizonyos óra: az apró-cseprõ intéznivalók, a tréfa vagy panasz, a látogatások, a megbeszélések, az üzletkötések s az értesülések kicserélésének órája, amit a kondérok otthonos csörömpölése, ez a mindenkit megmozgató, mindenkit gyors tettre sarkalló jeladás szakíthat csak félbe. Majd: - Appel! -, s csupán szerencse kérdése, meddig. De egy, két, no, legföljebb három óra múltán (közben a fényszórók is kigyúltak immár) nagy a roham a sátor keskeny ösvényén, melyet kétoldalt a háromemeletes dobozsorok, itteni nevükön „boxok”, hálóhelyek szegélyeznek. Aztán egy ideig a sátor még csupa félhomály meg suttogás - ez az elbeszélések órája, a múltról, a jövõrõl, a szabadságról. Megtudhattam: odahaza mindenki példásan boldog volt, s többnyire gazdag is. Még arról is tájékozódhattam ilyenkor, hogy mit szoktak vacsorálni, sõt olykor egyéb, férfiak közt meghitten csengõ bizonyos tárgykörrõl is. Akkor is említették - amirõl késõbb aztán sose hallottam többé -, hogy a levesbe, némelyek föltevése szerint, bizonyos okból egyfajta csillapítószert, „brómot” kevernek - így állították legalábbis, maguk közt egyetértõ s egy kissé mindig sejtelmes arckifejezéssel. Citrom Bandi is föltétlen megemlíti ilyenkor a Nefelejcs utcát, a fényeket vagy - õ is kiváltképp eleinte, s ehhez már nem is sok észrevételem lehetett, természetesen - „a pesti nõket”. Máskor meg gyanús mormolásra, halk, kántáló, fel-felcsukló énekszóra s tompított gyertyafényre lettem figyelmes a sátor egyik sarka irányából, s azt hallottam, péntek este van, s hogy amott egy pap, egy rabbi az. Magam is átgázoltam a priccsek tetején, hogy onnan lenézzek, s egy csoport ember közepén valóban õ volt, a rabbi, akit én is ismerek. Az ájtatosságot csak amúgy, fegyencruhásan meg -sapkásan gyakorolta, s nem soká figyeltem rá, mivel imádkozás helyett aludni vágytam inkább. Citrom Bandival a legfölsõ emeleten lakunk. Boxunkat még további két hálótárssal osztjuk meg, mindketten fiatalok, szeretetreméltóak és úgyszintén Budapestrõl valók. Derékaljul fa, azon szalma, a szalmán meg zsákvászon szolgál. Pokrócot ketten birtokolunk egyet, de hát nyáron utóvégre, még ez is sok. Helynek nem vagyunk épp rettentõ bõvében: ha én megfordulok, a szomszédnak is fordulnia kell, ha a szomszéd fölhúzza a lábát, a magamét is föl kell húznom, de hát azért az álom így is mély és mindent feledtetõ - arany napok voltak, csakugyan.

A változásokat kicsit késõbb kezdtem észrevenni - mindenekelõtt is a fejadagok területén. Csak találgatni tudtam, tudtuk, hogy a fél kenyerek idõszaka hová is röppenhetett ily hamar tova: helyükbe mindenesetre visszavonhatatlanul a harmad meg negyed korszaka lépett, s már a Zulage sem mindenkor föltétlen bizonyosság többé. Akkor kezdett lassítani, majd végül egészen megállni a vonat is. Próbáltam elõre nézni, de hát kilátás csak a holnapra esett, a holnap meg ugyanez a nap, vagyis hát megint egy pont ugyanilyen nap - már szerencsés esetben, persze. Csökkent a kedvem, csökkent a lendület, egy kicsit mindennap nehezebben keltem, egy kicsit mindennap fáradtabban tértem nyugovóra. Egy kicsit éhesebb voltam, egy kicsit kényszeredettebben mozogtam, valahogy kezdett minden nehezebbé, még én magam is a magam terhére válni. Már nem egész mindig voltam, voltunk - mondhatom bátran - jó rabok többé, s ennek jeleit azután a katonákon, no meg saját tisztségviselõinken is hamar fölismerhettük persze, ezek közt elsõ helyen, s már csupán méltóságánál fogva is, a Lagerältesteren.

Õt továbbra is, mindig és mindenhol, csak feketében látni. Õ adja a sípszót az ébresztõhöz reggel, õ vizsgál mindent utoljára felül este, s lakosztályáról amott elöl valamerre, sok mindent beszélnek. Nyelve német, vére cigány - mi magunk is így ismerjük csak magunk közt: „a Cigány” -, s ez is az elsõ ok, amiért koncentrációs táborban jelöltek ki néki tartózkodási helyet, a második meg az a rendes példától eltérõ vonás a természetében is, amit Citrom Bandi már elsõ tekintetre is nyomban megállapított róla. Viszont a háromszög zöld színe meg arra figyelmeztet mindenkit, hogy megölt és kirabolt egy állítólag õnála idõsebb s emellett - így beszélik - igen vagyonos hölgyet, akitõl tulajdonképp a megélhetését nyerte, amint mondták: ilyenképpen elõször életemben láthattam személyesen is valódi rablógyilkost tehát. Az õ tiszte a törvény, munkája, hogy rend meg igazság legyen táborunkban - elsõ hallomásra nem épp igen barátságos gondolat, mindenki, magam is azt találtam. Másrészt viszont, be kellett látnom, egy bizonyos ponton összetéveszthetõk az árnyalatok. Nékem személy szerint például több bajom akadt az egyik Stubendiensttel, márpedig ez feddhetetlenül becsületes ember. Ezért is szavaztak rá jó ismerõi, ugyanazok, akik a Blockältestert, Kovács doktort (a cím itt - értesültem - nem orvost, hanem ügyvédet jelöl) is megválasztották, mint hallom, mind egy helyrõl: a Balaton szép vidékérõl, Siófok községbõl valók. Az a bizonyos vörhenyes ember az, neve - mindenki tudja - Fodor. Mármost igaz vagy nem, de egyetértõ nézet: a Lagerältester kedvtelésbõl használja botját vagy öklét, azért, mivel ez, a táborbeli szóbeszéd szerint legalább, bizonyos gyönyörûséget szerez - állítólag - néki, valami azzal kapcsolatost - vélik a jártasabbak tudni -, amit a férfiaknál, fiúknál, de még olykor a nõknél is keres. Emennél viszont a rend nem ürügy, hanem valóságos föltétel, és általános érdek, ha kényszerûségbõl - és ezt sosem felejti említeni - hasonlóképp járna történetesen el. Másrészt viszont a rend sosem, és mind kevésbé teljes. Ezért kénytelen aztán a merõkanál hosszú vasnyelével a tolongók közibe csapni a sorban, így juthatunk - ha nem tudnánk netán, mint kell a kondér elébe járulnunk, edényünket pontosan a szegélyének egy meghatározott helyéhez illesztve - az oly kárvallottak sorába, akiknek kezébõl ilyenkor csajka, leves egykönnyen röpülhet, mert - világos, és a helyeslõ moraj is ezt jelzi mögötte - így az õ munkáját, következésképp tehát minket, soron következõket hátráltat, ezért húzza le lábuknál fogva a hétalvókat, hisz egynek bûnét a többi vétlen sínyli meg, utóvégre. A különbséget - beláttam - a szándékban kell, természetesen, nézni, egy bizonyos ponton azonban, mondom, elmosódhatnak az ily árnyalatok, s az eredményt meg viszont ugyanannak tapasztaltam, bárhogyan is néztem.

Õrajtuk kívül volt még itt, sárga karszalagjával s mindig kifogástalanul vasalt csíkos ruhájában a német kápó, akit szerencsére nem sokat láttam, majd kezdett feltünedezni, nagy ámulatomra, a mi soraink közt is egy-egy fekete karszalag, rajta a szerényebb „Vorarbeiter” fölirattal. Épp ott voltam, mikor egy blokkunkbéli s nékem addig nem is igen föltûnõ s emlékezetem szerint addig mások által sem különösebben nagyra tartott vagy közismert, bár amúgy erõteljes és tagbaszakadt ember elsõ ízben jelent meg, ujja szegélyén az újdonatúj karszalaggal, a vacsoránál. De most már, látnom kellett, nem ugyanaz az ismeretlen ember volt többé: alig tudtak csak hozzáférkõzni a barátok meg ismerõsök, mindenfelõl az elõlépésének örvendõ, gratuláló, szerencsekívánó szavak, kezek irányultak felé, s õ némelyekét elfogadta, másokét viszont, láttam, nem, akik aztán sietõsen el is oldalogtak onnan. S utóbb következett csak a - számomra legalábbis - legünnepélyesebb pillanat, amikor általános figyelem s valami tisztelet-, mondhatnám áhítatféle csönd közepett, nagy méltósággal, cseppet sem sietve, cseppet sem elhamarkodva, a bámuló vagy irigykedõ tekintetek kereszttûzében második porcióért lépett oda, ami most már a rangjával együtt illeti meg, éspedig a kondér legaljáról, s amit a Stubendienst ezúttal már egyenjogúaknak járó megkülönböztetéssel mért ki néki.

Máskor meg peckes járású, domború mellkasú ember, rögtön megismertem: az auschwitzi katonatiszt karjáról virítottak felém a betûk. Egy nap a keze alá is kerültem, s mondhatom, úgy igaz: jó embereiért még a tûzbe is megy, nem terem viszont nála babér a léhûtõk s az olyanok számára, akik másokkal kapartatnák ki a gesztenyét - ahogy ezt õ maga, saját szavaival, a munka kezdetekor bejelentette. Másnap aztán Citrom Bandival ezért is csusszantunk át egy másik kommandóba inkább.

Még egy változás is a szemembe ötlött, éspedig érdekes mód fõként kívülállókon, így a gyárbeli embereken, õreinken, s legfõbb csak egy-egy méltóságon a táborunkban is: azt vettem észre, átalakultak. Elõször nem egész tudtam mire magyarázni a dolgot: valahogy mind igen szépek voltak, legalábbis az én szememben. Aztán jöttem csak rá, egy s más jelbõl, hogy mi változhattunk meg, természetesen, csak hát ezt nehezebben észleltem. Ha például Citrom Bandira néztem, rajta semmi különöst se láttam. De próbáltam visszaemlékezni rá, s összevetni elsõ megjelenésével, még akkor, jobbomon a sorban, vagy a munkánál elõször föltûnõ, mintegy természetrajzi ábrához hasonlóan kitüremkedõ, behorpadó, ruganyosan meghajló vagy keményen nekifeszülõ, föl-alá mozgó inaival, izmaival, s így már bizony kissé hitetlenkednem kellett. Akkor értettem csak meg, hogy az idõ némelykor megcsalhatja szemünket, úgy látszik. Így is kerülhette el figyelmemet ez a - pedig eredményében igen lemérhetõ - folyamat egy egész családon például, a Kollmann családon. A táborban mindenki ismeri õket. Bizonyos Kisvárda nevezetû helységbõl valók, ahonnan még sokan vannak itt, s abból, ahogy hozzájuk vagy róluk szólnak, azt következtettem, odahaza tekintélyes emberek lehettek bizonyára. Hárman vannak: kis termetû kopasz apa, egy nagyobb meg egy kisebb fiú, az apjukétól elütõ, de egymáshoz - s eszerint, gondolom, tehát valószínûleg a mamájukéhoz - a megszólalásig hasonlító két arc, egyformán szõke sörték, egyformán kék szemek. Õk hárman mindig együtt járnak, ha csak egy mód van rá: kéz a kézben. Mármost egy idõ múlva azt vettem észre, hogy az apa le-lemaradozik, s a két fiúnak kell segítenie, magával húznia a kezénél fogva. Újabb idõ múlva az apa már aztán nem volt köztük. Akkor meg hamarosan a kisebbet kellett ugyanígy húznia a nagyobbiknak. Még késõbb ez is eltûnt mellõle, s akkor már a nagyobb csak önmagát húzta, s mostanában meg õt se látom sehol. Mindezt, mondom, észrevettem, csak hát nem így, ahogy utóbb aztán már - ha elgondolkodtam rajta - összefoglalhattam, lepergethettem mintegy, hanem csak fokonként, minden egyes fokozathoz újra meg újra hozzászokva - s így aztán mégse vettem tulajdonképp észre. Pedig hát magam is megváltozhattam, úgy látszik, mivel a „Bõrdíszmûves”, akit egy nap épp a konyha sátrából láttam nagy otthonosan kilépni - s meg is tudtam, ott talált magának, a burgonyahámozók irigylésre méltó tekintélyességei közt beosztást -, sehogy se akart eleinte fölismerni. Bizonygattam neki, én volnék, a „Shellbõl”, s kérdeztem tõle, nem akadna-e vajon, végre is a konyhán, történetesen valami harapnivaló, netán maradék, valami a kondérok aljáról, esetleg. Azt felelte, megnézi, s hogy a maga részére ugyan semmi kívánsága, de hogy nincs-e véletlenül cigarettám, minthogy a konyhai Vorarbeiter „megvész a cigarettáért”, amint mondta. Bevallottam: nincsen, s akkor elment. Nemsoká aztán beláttam, kár volna rá tovább is várakoznom, s hogy a barátság is csak véges dolog, úgy látszik, aminek az élet törvénye szab határt - igen természetesen egyébként, szó se róla. Máskor meg én nem ismertem föl egy fura teremtményt: épp arra, gyaníthatóan a latrina irányába botorkált. Fegyencsapkája füléig csúszva, arca csupa horpadás, hegy meg szeglet, orra sárga, hegyén rezgõ vízcsepp. - Selyemfiú! - szóltam néki: föl se nézett. Csak csoszogott, egy kezével nadrágját tartva, tovább, s gondoltam: nohát bizony, ezt se hittem volna. Megint máskor, mindössze csak még sárgábban és még soványabban, kissé még nagyobb és még lázasabb szemmel, de azt hiszem, a dohányzó fiú volt, akit észrevettem. Ekkortájt bukkant föl a Blockältester jelentésében az Abend- meg Morgenappel idején az a késõbb állandósuló, csak épp mindig a számok terén váltakozó kifejezés: „Zweie im Revier”, vagy: „Fünfe im Revier”, „Dreizehne im Revier”, s így tovább; majd egy új fogalom is, a hiány, a fogyadék, kiesés, azaz: „Abgang”. Nem, bizonyos körülmények közt semmi jó szándék sem elegendõ. Még otthon olvastam, hogy idõvel, no meg a kellõ erõfeszítés árán, a rabélethez is hozzászokhat az ember. S ez így is lehet valószínûleg, semmi kételyem, mondjuk otthon például, egy szabályos, tisztességes, amolyan civil börtönben, vagy miképpen is mondjam. Csakhogy egy koncentrációs táborban erre, az én tapasztalatom szerint, bizony nemigen kínálkozik mód. S bátran állíthatom, hogy - nálam legalábbis - sosem az igyekvés, sosem a jó szándék hiányában: az a baj, hogy nem adnak hozzá elegendõ idõt, egyszerûen.

A menekvésnek háromféle útjáról-módjáról tudok - mert láttam, hallottam vagy tapasztaltam - egy koncentrációs táborban. Magam az elsõvel s tán, megengedem, a legszerényebbel éltem - de hát van egy területe természetünknek, amely - amiképpen tanultam is - csakugyan, az ember mindenkori s eltulajdoníthatatlan birtoka. Igaz tény: képzeletünk még a rabságban is szabad marad. Meg tudtam valósítani például, hogy mialatt kezem lapáttal vagy csákánnyal foglalatoskodott - takarékosan, beosztással, mindig épp csak a legszükségesebb mozdulatokra szorítkozva -, én magam egyszerûen nem voltam jelen. Azért a képzelet sem egészen, vagy legalábbis csupán korlátokkal határtalan, úgy tapasztaltam. Hisz ugyanily fáradsággal lehettem volna bárhol elvégre, Calcuttában, Floridában, a világ legszebb helyein akár. Viszont mégis, ez nem volt eléggé komoly, nem hihettem - hogy úgy mondjam - el, s ilyenképp azután legtöbbnyire csak otthon találtam magam. Igaz, szó se róla, ezzel se voltam kevésbé vakmerõ, mint lettem volna, mondjuk, Calcuttával; csakhogy itt már találtam valamit, bizonyos szerénységet, s mondhatnám, egyfajta munkát, ami kiegyenlítette, s ezzel mintegy hitelesítette is azon nyomban a fáradozást. Hamar ráeszméltem például: nem éltem helyesen, nem jól használtam fel otthoni napjaimat, sok, túlontúl is sok a megbánnivalóm. Így - emlékeznem kellett - akadtak ételek, melyek közt válogattam, turkáltam bennük, majd félretoltam, egész egyszerûen, mert nem szerettem, s e percben ezt érthetetlen és helyrehozhatatlan mulasztásnak találtam. Vagy ott volt az oktalan huzavona apám meg anyám közt, a személyem miatt. Ha majd hazamegyek, gondoltam, így, ezzel az egyszerû, ezzel a magától értetõdõ szóhasználattal, még csak meg sem állva közben, mint akit semmi más, csupán ezt a mindennél természetesebb tényt követõ kérdések érdekelhetnek csupán: ha majd hazamegyek tehát, ennek mindenesetre végét vetem, békének kell lennie - így döntöttem. Voltak aztán odahaza dolgok, amik miatt idegeskedtem, sõt amiktõl - bármi nevetséges -, de féltem, így bizonyos tárgyaktól a tanulmányi anyagban, ezeknek tanáraitól, attól, hogy számadásra hívnak, s hogy a feleletben netán csõdöt mondhatok, majd végül apámtól, mikor majd az eredményrõl beszámolok néki: most azután föl-fölidéztem ezeket a félelmeket, pusztán csak azért a szórakozásért, hogy magam elé képzeljem, ismét végigéljem s mosolyogjak rajtuk. De legkedvesebb idõtöltésemül egy teljes, egy hiánytalan otthoni napot képzeltem mindig, megannyiszor el, reggeltõl egészen estig lehetõleg, s egyre, továbbra is csak a szerénységnél maradva. Végre is egy erõbe telt volna valamely különleges, valamely tökéletes napot is elképzelnem akár - de hát én rendesen csak egy rossz napot képzeltem el, korai fölkeléssel, iskolával, szorongással, rossz ebéddel, s mindazt a sok lehetõséget, amit bennük akkor mulasztottam, elvétettem, sõt észre sem vettem, elmondhatom, itt a koncentrációs táborban most a lehetõ legnagyobb tökéllyel mind helyrehoztam. Hallottam már, s most tanúsíthattam is: valóban, képzeletünk szárnyalásának nem szabhatnak határt a szûk börtönfalak. Az volt a hiba csak: ha eközben oly messzire vitt, hogy még a kezemet is feledtette, igen hamaron s a legnyomósabb, a leghatározotabb érvvel találhatott ismét jogába lépni a végtére azért mégis igencsak itt levõ jelen valóság.

Ekkortájt kezdett elõ-elõadódni táborunkban, hogy a reggeli appelon nem egyezett a létszám - mint a minap is mellettünk, a Block VI.-ban. Mindenki jól tudja, mi történhetett ilyenkor, hisz az ébresztõ egy koncentrációs táborban azt nem ébreszti csak föl, akit már föl se lehet kelteni többé, ezek pedig megvannak. De hát ez a menekülés másik módja, s ugyan kit ne fogott volna el - egyszer, egyetlenegyszer legalább - a kísértés, ki tudna mindig tántoríthatatlanul szilárd maradni, s kiváltképp reggel, amikor föl, nem: ráébredünk megint egy újabb napra, a már hangos sátor, a már szedelõzködõ szomszédság körében - én magam ugyan nem, s föltétlen meg is kísérelem, ha Citrom Bandi minduntalan meg nem akadályoz benne. Elvégre a kávé nem oly fontos, az appelon meg már ott leszünk - ezt gondolja az ember, ezt gondoltam én is. Nem maradunk, természetesen, a fekhelyünkön - hisz ennyire gyermekes végtére senki sem lehet -, hanem fölkelünk, rendesen, becsülettel, úgy, amint a többiek, s aztán… ismerünk egy helyet, egy föltétlenül biztos zugot, százat is tennénk rá egy ellen. Már tegnap, esetleg még régebben kinéztük, észrevettük, szemünkbe ötlött, véletlenül, minden terv, szándék nélkül, csak amúgy önmagunkban példálózva. Most aztán eszünkbe jut. Alámászunk például a legalsó boxoknak. Vagy fölkeressük ezt a bizonyos százszázalékos rést, hajlást, mélyedést, biztos sarkot. Itt azután jól befedjük magunkat szalmával, alommal, takarókkal. Közben mindegyre azzal a gondolattal, hogy az appelon már magunk is ott leszünk - mondom, volt idõ, mikor ezt jól, igen jól megértettem. A merészebbek még azt is gondolhatják, hogy egy személy még valahogy elcsúszik: elszámolják magukat például - hisz végtére mindnyájan csak emberek vagyunk -; hogy egyetlenegy hiány - máma, kizárólag ma reggel csak - nem szúr föltétlenül szemet, s estére már viszont - gondoskodunk róla - egyezik majd a létszám; a még vakmerõbbek: hogy azon a biztos helyen semmiképp, semmi eszközzel sem találhatják meg. De az igazi elszántak erre sem gondolnak, mivel ezek egyszerûen azt tartják - s olykor magam is így vélekedtem -, hogy egyórányi jó alvás minden kockázatot s bármi árat is megér, utóvégre.

De hát ennyit nemigen adnak nékik, hisz reggel minden gyorsan pereg, s nicsak, már meg is alakul, nagy sietséggel a keresõk csoportja: elöl a Lagerältester, feketében, frissen borotválva, kackiás bajusszal, illatosan, mögötte szorosan a német kápóval, a mögött pár Blockältesterrel meg Stubendiensttel, fütykösök, furkós- meg kampósbotok mind készenlétbe helyezve a kézben, s fordulnak be egyenest a Block VI.-ba. Odabentrõl lárma, zûrzavar, s pár perc múltán - hallga csak! - ez már a nyomra találók gyõzelmes, harsogó diadalma. Cincogásféle vegyül belé, egyre vékonyabban, majd elhallgat, s hamarost a vadászok is megjelennek. Amit a sátorból magukkal cipelnek - már csak holt tárgyak mozdulatlan halmazának, kusza rongycsomónak látszik innen -, a sor legszélére dobják oda, fektetik el: iparkodtam nem odanézni. Hanem egy-egy tört részlet, egy-egy még így is kivehetõ rajz, vonás, emlékeztetõ jegy mégis arra vonta, kényszerítette a tekintetem, s föl is ismertem benne, aki egykor volt: a balszerencsés embert. Aztán: - Arbeitskommandos antreten! -, s számíthatunk rá: a katonák ma szigorúbbak lesznek.

S végül a menekülés harmadik, szó szerinti és valóságos módja is megfontolható, úgy látszik, erre is volt példa egyszer, egyetlenegy ízben táborunkban. Hárman vannak a szökevények, mindhárman lettek, tapasztalatokban, német nyelvben, helyismeretben jártas, dolgukban biztos foglyok - kelt suttogva híre s mondhatom, az elsõ elismerés, õreink rovására szóló titkos kárörvendés, sõt, itt-ott csodálat s már-már a példa követését latolgató, lehetõségeit mérlegelõ fölbuzdulás után meglehetõsen dühösek is voltunk rájuk mindahányan, már éjjel, úgy kettõ-három óra tájékán, amikor büntetésbõl a tettük miatt, még mindig az appelon álltunk, pontosabb szóval: imbolyogtunk inkább. Másnap este, bevonuláskor aztán megint csak iparkodtam nem jobb felé nézni. Három szék állott ugyanis ott, s rajtuk három ember, emberféle ült. Hogy pontosabban is miféle látványt nyújthattak, s hogy mi lehetett a nyakukban lógó papirostábla nagy, ormótlan betûs fölirata: mindez iránt egyszerûbbnek láttam nem érdeklõdni (azért így is értésemre jutott, mert a táborban még soká emlegették: „Hurrah! Ich bin wieder da!” - azaz: „hurrá, megint itt vagyok!”); láttam ezenfölül még egy tákolmányt, egy, kissé az otthoni házudvarok porolóira emlékeztetõ állványzatot is, rajra három kötéllel, hurokra kötve - eszerint tehát, megértettem: akasztófát. Vacsoráról természetesen szó sem lehetett, hanem rögtön: - Appel -, majd: - Das ganze Lager: Achtung! -, ahogy ott elöl, teljes hangerõvel, maga a Lagerältester vezényelte, személyesen. Összeálltak a szokott büntetés-végrehajtók, további várakozás után a katonai hatalmasságok képviselõi is megjelentek, s aztán minden megtörtént, annak rendje-módja szerint, hogy úgy mondjam - szerencsére tõlünk igen messze, elöl, a mosdók közelében, s nem is néztem oda. Inkább balra figyeltem, ahonnan a hang érkezett ugyanis egyszerre, valami mormolás, valami dallamféle. Vékony, elõrenyúló nyakon kissé reszketeg fejet láttam ott a sorban - fõképp csak egy orrot meg egy óriási, e percben szinte valahogy esztelen fényben fürdõ nedves szemet tulajdonképpen: a rabbit. Nemsoká aztán a szavát is megértettem, annál is inkább, mivel ezt a szót lassacskán többen is átvették tõle a sorban. A finnek például mind, de sokan mások is. Sõt, s nem tudom, mi úton-módon, de már a szomszédságba, a többi blokkhoz is átkerült valahogyan, elterjedt s szétharapózott mintegy, mert ott is egyre több mozgó szájat s óvatosan, alig-alig, de mégis határozottan elõre-hátra hintázó vállat, nyakat meg fejet vettem észre. Közben ez a mormolás, itt a sor közepén, épp csak hogy hallható volt, de állandóan, mint valami föld alól jövõ moraj: „Jiszkadal, vöjiszkadal” - hangzott újra meg újra, s annyit még én is tudok, hogy az úgynevezett „Kaddis” ez, a zsidók imája a holtak tiszteletére. S meglehet, ez is makacsság volt csupán, a végsõ, az egyetlen, tán - be kellett látnom - némiképp egy kissé kényszerû, mondhatnám elõírt, bizonyos értelemben kiszabott, mintegy rámért s egyúttal hasztalan módja is a makacsságnak (mert hisz ott elöl különben mi sem változott, eltekintve az akasztottak utolsó pár rángásától, mi sem mozdult, mi sem rendült meg erre a szóra); s mégis, meg kellett valahogy értenem azt az érzést, amiben a rabbi arca szinte feloldódni látszott, s aminek erejétõl még orrcimpája is oly furcsán remegett. Mintha csak most volna itt az a rég várt perc, az a bizonyos gyõzelmes perc, amelynek eljövetelérõl, emlékszem, még a téglagyárban szólott. S csakugyan, most elõször fogott engem is el, nem tudom, miért, bizonyos hiányérzés, sõt némelyes irigység, most elõször sajnálkoztam kicsit, hogy nem tudok magam is - pár mondatot legalább - a zsidók nyelvén imádkozni.

De sem makacsság, sem imádság és semmiféle menekülés sem szabadíthatott meg egy dologtól: az éhségtõl. Otthon is voltam már - vagy legalábbis azt hittem, hogy voltam - természetesen éhes; éhes voltam még a téglagyárban, a vonatban, Auschwitzban, de még Buchenwaldban is - de hát így, huzamosan, hosszú távon, hogy így mondjam, ezt az érzést még nem ismertem. Egy lyukká, valami ûrré változtam át, s minden igyekezetem, minden törekvésem ennek a feneketlen, ennek az egyre követelõzõ ûrnek a megszüntetésére, eltömésére, elhallgattatására irányult. Erre volt csak szemem, ezt szolgálhatta csak egész értelmem, ez irányíthatta csak minden tettem, s ha nem ettem fát, vasat vagy kavicsot, csakis azért, mivel ezek nem szétrágható és fölemészthetõ dolgok. De például homokkal már próbálkoztam, s ha netán füvet láttam, sose haboztam - de hát fû sem a gyárban, sem a tábor területén nemigen akadt, sajna. Egyetlen kis, hegyes hagymáért két szelet kenyeret is elkértek, s ugyanennyiért árulták a szerencsés módosak a cukor- meg marharépát: magam általában az utóbbit szerettem jobban, mert ez levesebb s többnyire méretre is nagyobb, bár a hozzáértõk úgy tartják, a cukorrépában a több érték, a tartalom s táperõ - de hát ugyan ki is válogatna, ha szívós húsát, csípõs ízét kevésbé állhattam is. De beértem vele, némi vigaszomul szolgált az is, ha legalább mások esznek. Õreink ebédjét mindig elhozták utánuk a gyárba, s le nem vettem róluk a szemem. Mondhatom, nem sok örömöm tellett azonban bennük: gyorsan ettek, meg se rágták, az egészet elkapkodták, láttam, fogalmuk sincs, mit is cselekszenek valójában. Máskor egy mûhelybeli kommandóban voltam: itt meg a mesterek bontották ki, amit hazulról hoztak, s - emlékszem - soká néztem egy sárga, nagy bütykökkel teli kezet, amint egy hosszúkás üvegbõl hosszú zöldbabokat emelt ki, egyiket a másik után, meglehet, megengedem, mellesleg kissé valami bizonytalan, valami homályos reményben is talán. De hát ez a bütykös kéz - már minden bütykét, minden elõrelátható fogását jól ismertem - egyre az üveg meg a szája közti úton járt, közlekedett csak tovább. Egy idõ múlva aztán ezt is eltakarta elõlem a háta, mivel elfordult, s megértettem, természetesen: emberségbõl, holott szerettem volna megmondani néki, csak nyugodtan, csak tovább, hisz magam részérõl a látványt is sokra tartom, a semminél ez is több, bizonyosképpen. Tegnapi krumplihajat, egy egész csajkával, elõször egy finntõl vásároltam. A déli pihenõ alatt szedte elõ, nagy kényelmesen, s aznap szerencsére Citrom Bandi nem volt velem a kommandóban, hogy akadékoskodhatott volna. Maga elé tette, foszlott papirost, abból kövecses sót kotort elõ, mindezt lassan, hosszadalmasan, s ujjai hegyével még a szájába is vitt, megízlelt egy csipetnyit, mielõtt, csak amúgy, félvállról, ideszólt volna: - Eladó! - Általában két szelet kenyér vagy a margarin az ára: õ az esti leves felét kérte. Próbáltam alkudni, hivatkoztam mindenre, még az egyenlõségre is. - Di bist nist ká jid, d’bist á ségec, te nem zsidó - rázta azonban finnek ismert módján, a fejét erre. Kérdeztem tõle: - Akkor mért vagyok itt? - Honnan tudja én aztat? - vonta vállát. Mondtam néki: - Rohadt zsidó! - Attól még nem adok olcsóbban - válaszolta. Végül is megvettem tõle, annyiért, amennyit kért, s nem tudom, este honnan termett ott épp abban a pillanatban, amint a levesemet kimérték, és azt sem, hogy miként orrinthatta elõre meg: tejbelaska lesz vacsorára.

Állíthatom, hogy bizonyos fogalmakat kizárólag egy koncentrációs táborban érthetünk teljesen meg. Gyerekkorom ostoba meséinek volt például gyakori szereplõje az a bizonyos „vándorlegény” vagy „szegénylegény”, ki a királyleány kezéért felcsap a királyhoz szolgálatra, s örömmel, mert mindössze csak hét nap az ára. „De hét nap nálam hét esztendõ!” - mondja néki a király; nos, ugyanezt mondhatom én is a koncentrációs táborról. Sose hittem volna például, hogy ilyen hamar válhat fonnyadt vénember belõlem. Otthon ehhez idõ kell, ötven-hatvan év legalábbis: itt három hónap is elég volt hozzá, hogy cserbenhagyjon a testem. Kijelenthetem, nincs kínosabb, nincs elkedvetlenítõbb dolog, mint nap nap után követni, nap nap után számba venni, mennyi pusztult el belõlünk ismét. Otthon, ha túlontúl sok figyelmet nem is fordítottam rá, de általában összhangban voltam szervezetemmel, szerettem - hogy úgy mondjam - ezt a gépezetet. Emlékszem egy nyári délutánra, amikor az árnyas szobában izgalmas regényt olvasgattam, miközben tenyerem jólesõ szórakozottsággal simítgatta izmoktól feszülõ, napbarnított combom arany pihés, engedelmesen sima bõrét. Most ugyanez a bõr ráncosan fityegett, sárga volt és szikkadt, mindenfelé kelevények, barna karikák, hasadások, repedések, rücskök meg pikkelyek borították, melyek, kiváltképp az ujjaim közt, kellemetlenül viszkettek. - Rüh - állapította meg hozzáértõ bólintással Citrom Bandi, mikor megmutattam neki. Csak bámultam ezt a sebességet, ezt a fékeveszett iramot, amivel nap mint nap fogyott, enyészett, olvadt és tünedezett valahová csontjaimról a borító anyag, a ruganyosság, a hús. Minden nap valami újabb dolog lepett meg, valami újabb hiba, újabb rútság ezen az egyre furcsább, egyre idegenebb tárgyon, ami valaha jó barátom: a testem volt. Rá se bírtam már nézni, valami meghasonlott érzés, egyfajta szörnyûködés nélkül; idõvel ezért is nem vetkõzõdtem már le, hogy megmosakodjam, eltekintve az ily fölös fáradalmak iránt való minden kelletlen húzódozásomtól is, aztán a hidegtõl, no meg, persze, a cipõtõl.

Ez az eszköz, nékem legalábbis, igen sok bosszúságot okozott. Általában, ruhadarabjaimmal, melyekkel a koncentrációs táborban fölszereltek, nem lehettem elégedett, kevés volt bennük a célszerûség és sok a hiba, sõt, kellemetlenségeknek váltak egyenest a forrásaivá - egyáltalán, bízvást mondhatom: nem váltak be. Így például az apró szemû, szürke esõk idején - amelyeket már az évszak változása tesz ilyenkor tartóssá - a vászonruha merev kályhacsõvé alakul át, aminek vizes érintésétõl mindenképp óvakodni igyekszik borzongó bõrünk - mindhiába, természetesen. Mit sem ér itt a rabköpönyeg amit, tagadhatatlan, becsülettel kiosztottak -, ez az újabb kölönc, ez az újabb nedves réteg, s nézetem szerint a cementeszsák durva papirosa sem kielégítõ megoldás, melyet, sokakhoz hasonlóan, Citrom Bandi is orzott magának, s a ruhája alatt hord, dacolva minden kockázattal, hisz az ily bûn hamar fölszínre kerül: egy bot ütése csak a háton, egy másik meg a mellen, s a zörgés máris nyilvánvalóvá teszi a vétket. Ha meg viszont már nem zörög - kérdem én -, mivégre akkor ez a péppé ázott újabb nyûg, amitõl még szabadulni is csak titkon tudunk?

De legbosszantóbb, mondom, a facipõ. Az egész a sárral kezdõdött tulajdonképp el. Máskülönben elmondhatom, ebben a tekintetben sem voltak egész kielégítõek eddigi fogalmaim. Otthon is láttam, sõt tapostam is már sarat, természetesen - de hát arról mit se tudtam, hogy a sár olykor java gondunk, életünk színtere lehet. Hogy mit is jelent lábikránkig elmerülni benne, majd lábunkat minden erõnk megfeszítésével, egyetlen, nagyot cuppanó rántásával kiszabadítani onnan, s csupán azért, hogy újra belémerítsük, mindössze csak húsz-harminc centiméternyivel elõbbre: minderre nem voltam, s hiába is lettem volna fölkészülve. Mármost a facipõrõl az derült ki, hogy idõvel letörik a sarka. Ilyenkor egy vastag, majd egy bizonyos hátsó ponton hirtelen elvékonyuló s gondolaformára fölkerekedõ talpon járhatunk aztán, ezen a kerek talpon elõre hintáztatva magunk, afféle „Keljfeljancsi” bábuk mintájára. Emellett a néhai sarok helyén, a kéreg meg az itt igen vékony talp között napról napra növekvõ rés támad, amelyen azután minden léptünknél hideg sár, no meg vele apró kavics, mindenféle éles hordalék iramolhat akadálytalanul be. Eközben a kéreg már rég földörzsölte bokánkat, és számtalan sebet mart az alatta levõ puhább környéken. Ezek a sebek mármost - tulajdonságaik szerint - nedvedznek, s nedvük bizony ragacsos: ilyenképp azután a cipõtõl idõvel semmiképp sem tudunk szabadulni többé, levehetetlenné válik, hozzátapadt, s akár egy újabb testrész, valósággal ránõtt a lábamra mintegy. Ebben voltam napközben, s ebben is tértem nyugovóra, már csupán azért is: ne kelljen az idõt vesztegetnem, mikor nyughelyemrõl föl, pontosabban le kell majd ugranom, éjente két-háromszor, sõt négyszer is olykor. S éjszaka még hagyján: némelyes ügy-baj, csetlés-botlás, csúszkálás után az odakinti sárban, a fényszórók világánál valahogy csak célhoz jutunk. De mit tegyünk nappal; mit, ha a kommandóban tör ránk - ami pedig elkerülhetetlen - a hasmenés? Az ember ilyenkor összeszedi minden bátorságát, leveszi sapkáját, és engedelmet kér az õrtõl: - Gehorsam zum Abort -, föltéve persze, hogy akad bódé, mégpedig rabok által is használatba vehetõ bódé a közelben. De tegyük föl, akad, tegyük föl, hogy õrünk jóságos s engedélyt ád egyszer, ád másodszor is: nos - hadd kérdjem -, ki lehet oly vakmerõ, ki oly minden végsõre elszánt, hogy türelmét harmadszorra is próbára tegye? Ilyenkor aztán már csak a néma küzdelem marad, egymásra zárt fogakkal, folyvást reszketõ horpasszal, míg eldõl a próba, s végül vagy testünk, vagy akaratunk kerekedik fölül.

És végsõ eszközül - várva vagy váratlan, kihíva vagy épp elkerülni igyekezve - mindig és mindenütt ott a verés. Ebbõl is kivettem a magam részét, természetesen, de nem jobban - ha nem is kevésbé -, mint a rendes, az átlag, a köznapi, mint bárki, bármelyikünk, annyira, amennyi tehát nem holmi külön, személy szerinti balesettel, hanem csupán táborunk szokott föltételeivel jár. S külön következetlenség, ha el kell mondanom: az elõbbiben nem is egy, voltaképp erre mégiscsak inkább hivatott, inkább fölhatalmazott, kötelmezett - vagy mint is mondjam - SS-belitõl, hanem egy bizonyos „Todt” nevezetû homályosabb, ahogy hallom, afféle munkafelügyeleti testületnek egy sárga ruhás katonájától részesültem. Õ volt ott, s vette észre - de micsoda hang, mekkora szökkenés kíséretében -, hogy elejtettem a cementeszsákot. Csakugyan, a cementhordást minden kommandó, s szerintem is teljes okkal, csakis a ritka alkalmaknak járó, még magunk közt is alig-alig bevallható örvendéssel fogadhatja. Az ember lehajtja fejét, valaki nyakára helyez egy zsákot, azzal elballag egy teherautóig, itt másvalaki leveszi róla, aztán egy szép nagy kerülõvel, melynek határait a pillanatnyi lehetõség szabja meg, visszabandukol, s szerencsés esetben még sorakoznak is elõtte, tehát újabb idõt csenhet, megint a következõ zsákig. Mármost a zsák is mindössze úgy körülbelül tíz-tizenöt kiló - otthoni viszonyok közt gyerekjáték, bízvást még labdázhatnék is vele akár: de hát itt megbotlottam, elejtettem. S fõképp a zsák papirosa is fölrepedt, a résen meg kifolyt, s ott a földön porlad a tartalom, az anyag, az érték, a drága cement. Már mellettem is volt, már éreztem is öklét az arcomon, majd, miután a földre teremtett, csizmáját is a bordáimban, nyakamon meg a kezét, amint arcomat a földhöz, a cementbe nyomkodta: szedjem, kaparjam össze, nyaljam föl - kívánta, esztelen módra. Majd meg a talpamra rángatott: meg fogja nekem mutatni - ich werde dir zeigen, Arschloch, Scheisskerl, verfluchte Judehund -, hogy többet egyetlen zsákot sem ejtek el, ígérte. Ettõl a perctõl aztán minden fordulónál õ maga rakta nyakamra az újabb zsákot, csak velem törõdött, egyedül én voltam a gondja, kizárólag engem követett tekintetével a kocsiig és vissza, s vett elõre akkor is, ha pedig a sor s igazság szerint még elõbb mások következtek volna. Végül már-már szinte összejátszottunk, kiismertük egymást, már-már szinte valami elégedettséget, biztatást, hogy ne mondjam, büszkeségfélét láttam az arcán, s bizonyos szemszögbõl, el kellett ismernem, végre is joggal: csakugyan, ha imbolyogva, ha görnyedezve, ha el-elfeketülõ szemmel is, de kitartottam, jöttem-mentem, vittem és hordtam, mégpedig anélkül, hogy egyetlen újabb zsákot is elejtettem volna, s végsõ soron ez - be kellett látnom - végtére õt igazolta. Másrészt viszont ennek a napnak a végén éreztem, hogy valami megjavíthatatlanul tönkrement bennem, ettõl fogva hittem minden reggel, hogy ez az utolsó reggel, amikor még fölkelek, minden lépésnél, hogy még egyet már nem tudok megtenni, minden mozdulatnál, hogy a következõt már nem bírom elvégezni; de hát mégis, egyelõre még mindannyiszor elvégeztem aztán.

7 
Akadhatnak esetek, elõadódhatnak helyzetek, amelyeket többé már semmi tudománnyal sem lehet tovább súlyosbítani, úgy látszik. Kijelenthetem, hogy annyi igyekvés, oly sok hasztalan próba, erõfeszítés után idõvel magam is megtaláltam a békét, a nyugalmat, a könnyebbséget. Bizonyos dolgok például, melyeknek ezelõtt holmi roppant, jószerivel felfoghatatlan jelentõséget tulajdonítottam, elmondhatom, az én szememben minden fontosságukat elvesztették. Így appelon álltomban például, ha elfáradtam, s nem nézve: sár van ott vagy pocsolya, egyszerûen helyet foglaltam, lecsücsültem, s úgy maradtam, míg csak a szomszédok erõvel föl nem húztak. Hideg, nedvesség, szél vagy esõ nem zavarhatott többé: nem jutott el hozzám, nem is érzékeltem. Még az éhségem is elmúlott; továbbra is elvittem a számhoz, amit csak találtam, minden megehetõt, de inkább csak szórakozottan, gépiesen, szokásból, hogy úgy mondjam. Munkánál? - már a látszatra sem ügyeltem. Ha nem tetszett nékik, hát legfõbb megvertek, s ezzel se árthattak igen, így is csak idõt nyertem: már az elsõ ütésre sietõsen mindjárt a földre heveredtem, s a többit már nem éreztem aztán, mivel elaludtam közben.

Egy dolog vált csak bennem erõsebbé: az ingerültség. Ha valaki kényelmemre tört, akár csak a bõrömhöz ért is, ha menetnél lépést vétettem (ami gyakran fordult elõ), s mögöttem ilyenkor valaki a sarkamra hágott, azt pillanatnyi hahozás habozás és minden további nélkül, ott azon nyomban meg tudtam volna például ölni - ha meg tudtam volna, persze, s ha, mire kezemet fölemeltem, el nem feledem már, mit is akartam tulajdonképpen. Citrom Bandival is össze-összeszólalkoztam: „elhagytam magam”, terhére vagyok a kommandónak, bajt hozok mindenkire, elkapja rühömet - hányta szememre. De legfõként mintha egy bizonyos tekintetben feszélyeztem, zavartam volna valahogyan. Akkor vettem ezt észre, mikor egy este elvitt a mosdóhoz. Hiába kapálóztam, tiltakoztam, erõnek erejével leszedte gúnyáimat, hiába próbáltam öklömmel eltalálni testét, arcát, hideg vizet dörzsölt didergõ bõrömre. Százszor is megmondtam neki: terhemre van a gyámkodása, hagyjon magamra, menjen a p…-ba. Itt akarok-e megdögleni, nem akarok-e tán hazakerülni? - kérdezte, s nem tudom, mi választ olvashatott le arcomról, de én az övén egyszerre valami megrökönyödést, valami riadalomfélét láttam, olyfajtát, mint amellyel általában menthetetlen bajhozókra, elítéltekre vagy, mondjuk, járványok hordozóira nézünk: akkor is jutott eszembe, mint is vélekedett egykor a muzulmánokról. Mindenesetre ettõl fogva inkább elkerült, amint láttam, s én pedig ettõl a tehertételtõl is megkönnyebbedtem végre.

Már a térdemtõl azonban sehogy se szabadulhattam, ez a fájdalom egyre velem maradt. Pár nap múlva meg is néztem, s habár a testem sok mindenhez hozzászoktatott már, ezt az új meglepetést, ezt az égõvörös zsákot, amivé a jobb térdem környéke átalakult, mégis kívánatosabbnak találtam inkább nyomban el is takarni a szemem elõl mindjárt. Jól tudtam, természetesen, hogy táborunkban Revier is mûködik, de hát elõször is a rendelõóra épp a vacsora idejére esik, amit végre is elõbbre valónak tartottam a gyógyulásnál, s azután egy és más tapasztalat, hely- meg életismeret a bizodalmat sem épp igen segíti megerõsödni bennünk olykor. No meg messze is volt: két sátorral elõrébb, s ily hosszú útra már, hacsak a föltétlen szükség nem kényszerít, nem szívesen vállalkoztam, egyebek mellett, minthogy most már a térdem is igen fájt. Végül Citrom Bandi meg egyik hálótársunk vitt mégis el, kezükbõl formálva ülõkét, amolyan „gólya-viszi-a-fiát” módra, s miután föltettek egy asztalra, jó elõre intettek: gyaníthatóan fájni fog, mivel a rögtöni mûtét kikerülhetetlen, s zsibbasztószer hiányában viszont ezt enélkül kényszerülnek elvégezni hát. Amennyire közben megfigyelhettem: egy késsel két, egymást keresztezõ vágást ejtettek a térdem fölött, melyen aztán kisajtolták a tenger anyagot, ami a combomban volt, majd az egészet átkötözték papirossal. Utána mindjárt a vacsorát is szóvá tettem, s biztosítottak: megtörténik a szükséges gondoskodás, s ezt hamarosan tapasztalhattam is, valóban. A leves máma marharépából meg karalábéból készült, melyet igen szeretek, s a Revier számára érezhetõen a sûrûjébõl mértek, amivel úgyszintén elégedett lehettem. Az éjszakát is itt, a Revier sátrában töltöttem el, egy box legfölsõ emeletén, mégpedig teljesen egyedül, s csak az volt igen kellemetlen, hogy a hasmenés szokott óráján a magam lábát már nem használhattam, s viszont - elõbb suttogó, késõbb hangos, végül pedig már ordító szóval - segítségért is hasztalan folyamodtam. Másnap reggel azután, több egyéb testtel együtt, az enyémet is fölhajították egy nyitott teherautó ázott bádogjára, s egy közeli, ha helyesen értettem, bizonyos „Gleina” nevû helységbe szállítottak, ahol táborunk tulajdonképpeni kórháza áll. Hátul, takaros, összehajtható lábú zsámolyon, térdén nedvességtõl csillogó puskájával, egy katona ügyelt ránk az úton, láthatóan kelletlen, húzódozó arccal, olykor, vélhetõen egy-egy hirtelen szag, kikerülhetetlen megfigyelés hatására tán, viszolygón el-el is fintorodva - némelyes joggal különben -, el kellett ismernem. Fõképp az bántott, hogy mintha magában valami véleményre jutott, valami elterjedt igazságra következtetett volna, s kedvem lett volna mentegetni magam: nem egész pusztán csak én vagyok a hibás, s hogy eredetileg nem ez tulajdonképp a természetem - hanem hát ezt nehéz volna be is bizonyítanom, természetesen, beláttam. Mikor aztán megérkeztünk, itt elõször is egy gumitömlõ, afféle kerti locsoló váratlanul rám törõ s mindenüvé utánam hatoló vízsugarát kellett kiállanom, amely mindent: maradék condrát, piszkot, de még a papiroskötést is lemosta rólam. Aztán viszont elvittek egy terembe, itt adtak egy inget meg egy deszkaágy két emelete közül az alsót, majd rá is fekhettem ezen egy, nyilvánvalóan az elõdömtõl ugyan már meglehetõs keményre, meglehetõs laposra döngölt és nyomkodott, imitt-amott ugyan gyanús foltokkal, gyanúsan szagló, gyanúsan reccsenõ-roppanó elszínezõdésekkel tarkított, de hát végre is szabad szalmazsákra, ahol aztán valahára is egészen rám hagyták, mint töltsem az idõt, s mindenekelõtt is, hogy alhassam végre egy nagyot.

Régi szokásainkat új helyekre is mindig magunkkal visszük, úgy látszik: mondhatom, a kórházban magamnak is számos régi megrögzöttséggel, beidegzõdéssel kellett még eleinte megküzdenem. Ott volt például a lelkiismeret: az elsõ idõkben minden hajnalban pontosan fölébresztett. Máskor meg arra riadtam: elaludtam az appelt, odakint már indulnak a keresésemre, s csak lassan csituló szívvel vettem tudomást a tévedésrõl, fogadtam el az elém tárulkozó képet, a valóság tanúságát, hogy idehaza vagyok, hogy minden rendben, emitt valaki nyögdécsel, távolabb társalognak, amott másvalaki furcsa némasággal szegez hegyes orrot, merev szemet, tátott szájat a mennyezetre, hogy csupán a sebem fáj, no meg hogy legföljebb - amiképp mindig - igen szomjas volnék, föltehetõen a láztól nyilván. Egyszóval bizonyos idõre volt szükségem, míg egészen elhittem: nincs appel, nem kell látnom a katonákat, s fõképpen nem munkába járnom - s mindezeket az elõnyöket, az én számomra legalábbis, semmi mellékes körülmény, semmi betegség sem ronthatta alapjában el. Idõközönként engem is föl-fölvittek egy emeleti kis szobába, ahol a két orvos mûködött, egy fiatalabb meg egy korosabb: én az utóbbinak voltam a páciense, hogy így mondjam. Sovány, fekete, rokonszenves ember volt, tiszta öltönyben, cipõvel, karszalaggal, s rendes, megkülönböztethetõ arccal, amely barátságos, idõs rókára emlékeztetett. Kikérdezett, hová valósi vagyok, s õ is elbeszélte, hogy õ meg Erdélybõl érkezett. Közben már le is hántotta rólam a foszladozó s a térdem tájékán addigra már mindig megkeménykedett, zöldessárgára vált papirostekeréket, majd két kézzel ránehezedve, kinyomkodta a combomból, ami ott idõközben összegyülemlett, s végül valami horgolótûhöz hasonló eszközzel összesodrott gézdarabot dugdosott a bõröm meg a húsom közé, mint elmagyarázta: „a járat fenntartása”, „a tisztulás folyamata” kedvéért, azért, nehogy a seb idõnek elõtte találjon begyógyulni. Magam részérõl ezt szívesen is hallottam, hisz utóvégre semmi dolgom odakünt, részemrõl cseppet sem oly sietõs az egészség, ha jól megfontolom, természetesen. Már kevésbé volt ínyemre egy másik észrevétele. Keveselte az egy léket a térdemen. Nézete szerint oldalt is kellene egy vágást ejteni, s ezt meg az elsõvel, ismét egy harmadik metszés révén, összekötni. Kérdezte, rászánnám-e magam, s egész elcsodálkoztam, mivel úgy nézett rám, mint aki csakugyan, a válaszomat, netán a beleegyezésemet, hogy ne mondjam: a felhatalmazásomat várná. Mondtam neki: - Ahogy tetszik -, s õ rögtön azt tartotta erre, hogy legjobb akkor nem is késlekedni. Ott helyben neki is fogott, de hát némileg hangosan kényszerültem viselkedni, s ez, láttam, feszélyezte. Említette is többször: - Így nem tudok dolgozni -, s próbáltam szabadkozni: - Nem tehetek róla. - Pár centiméternyi haladás után végül abba is hagyta, anélkül, hogy a tervét teljes mértékig végbevitte volna. De hát azért így is tûrhetõen elégedettnek látszott, mint megjegyezte: „Ez is valami”, mivelhogy ilyenképp ezentúl most már legalább két helyen sajtolhat belõlem - vélekedett - gennyet. Az idõ is elment a kórházban: ha épp nem aludtam, az éhség, a szomjúság, a sebkörnyéki fájdalom, egy-egy beszélgetés vagy a kezelés eseménye mindig elfoglalt - de foglalatosság nélkül, sõt, bátran mondhatom: épp ennek a kellemesen bizsergetõ gondolatnak, ennek a mindig kimeríthetetlen örömöt nyújtó kiváltságnak a tudatában is igen jól elvoltam. Az új jövevényeket is ki-kikérdeztem: mi az újság a táborban, melyik blokkból valók, s hogy történetesen nem ismernek-e vajon a Block Fünf-bõl egy Citrom Bandi nevezetût, középmagas, törött orrú, elöl foghíjas, de senki sem emlékezett. Sebeket is legtöbbnyire a magaméhoz hasonlókat láttam a kezelõszobában, úgyszintén fõként combon vagy lábszáron, bár akadt belõlük följebb, csípõn, hátulsó fertályon, karon, sõt nyakon meg háton is, a tudományban nyilvántartott nevük szerint „flegmónékat”, mint gyakorta hallottam, s melyeknek eredete s ily sûrû elõfordulása a koncentrációs tábor rendes körülményei közt semmiképp sem különös vagy csodálatos, amiként az orvosoktól megtudhattam. Kissé késõbb kezdtek azután érkezni azok, akiknek meg a lábuk ujjaiból kellett levágni egyet, kettõt, sõt olykor mindet, s elbeszélték: ott künn a táborban tél van, s a facipõben megfagyott a lábuk. Máskor meg, szabónál készült raböltönyben, láthatóan rangos méltóság nyitott a kötözõhelyiségbe. Ezt a halk, de jól érthetõ szót hallottam tõle: - Bonjour! -, s ebbõl, no meg a piros háromszögének „F” betûjébõl találtam is ki mindjárt, francia, az „O. Arzt” föliratú karszalagja alapján meg, hogy õ kórházunk fõorvosa nyilván. Soká elnéztem, mivel régóta nem láttam már õhozzá foghatóan szép embert: nem volt nagyon magas, de öltönye arányosan kitöltve a csontozaton feszülõ s mindenütt elegendõ mennyiségû hússal, arca úgyszintén telt, minden vonása összetéveszthetetlenül az övé, kifejezhetõ érzéssel, fölismerhetõ árnyalatokkal, álla kerek, közepén mélyedéssel, kissé sötétes, olajos színezetû bõre meg tompán csillámlik a ráesõ fényben, úgy, ahogy általában a bõr csillámlott egykor, régebben még, otthon, az emberek közt. Még nem nagyon korosnak, úgy tán körülbelül harmincévesnek becsültem. Láttam, az orvosok is igen fölélénkültek, iparkodtak a kedvébe járni, néki mindent elmagyarázni, de észrevettem, nem annyira táborbeli, mint inkább valahogy régi, hazai s mintegy rögtöni emlékeket kínáló szokás szerint, azzal a választékossággal, örömmel, társaságbeli igyekvéssel, mint mikor alkalmunk nyílik megmutatni, hogy kiválóan értünk s beszélünk valamely mûvelt nyelven, így ezúttal például franciául. Másrészt viszont - látnom kellett - a fõorvosnak ez mit sem jelenthetett: mindent megnézett, egy-egy szót válaszolt, vagy bólintott is, de mindezt lassan, halkan, borúsan, egykedvûen, arcán, dióbarna szemében mindvégig valami csüggedt, már-már búskomor érzés változhatatlan kifejezésével. Csak ámultam, mivel sehogy se értettem, mi okozhatja ezt vajon egy ennyire tehetõs, ennyire jómódú elõkelõségnél, aki emellett ily magas rangig is vitte. Próbáltam kutatni arcát, követni mozdulatait, s csak lassacskán ötlött eszembe: szó se róla, elvégre azért õnéki is csak itt kell lennie persze, csak lassacskán s egyúttal nem egész minden csodálkozás, valami derûs meghökkenésféle nélkül vált bennem úrrá egy benyomás, véltem pedzeni, hogy eszerint ez a helyzet - egyszóval, hogy maga a rabság bánthatja, úgy látszik. Már-már mondtam volna neki: ne búslakodjon, hisz ez a legkevesebb - de hát féltem, vakmerõség volna, meg azután, jutott eszembe, igaz, nem is tudok franciául.

Nagyjában-egészében a költözködést is átaludtam. Még elõzõleg nékem is fülemhez jutott: a zeitzi sátrak helyébe idõközben téli szálláshely, kõbõl épült barakkok készültek el, melyek közt immár kórháznak valóról sem feledkeztek meg. Ismét teherautóra hánytak - mint a sötétségbõl is láthattam, este volt, mint a hideg alapján megítélhettem, úgy körülbelül tél közepe -, s legközelebb már valami mértéktelen nagy helyiség jól kivilágított, hideg elõterét, s abban vegyszer szagú fakádat különböztettem meg: ebben kellett azután - hiába zokszó, kérelem, tiltakozás - tisztálkodásul magamnak is fejbúbig megmártóznom, amit tartalmának hidege mellett az is tett még egy kicsit didergõssé az én számomra, hogy, mint látnom kellett, a többi beteg is mind ugyanebben a barna lében merítkezett már elõttem - s bizony sebestõl, mindenestõl - meg. S aztán itt is telni kezdett az idõ, itt is ugyanúgy lényegében, mindössze csak pár eltéréssel, mint az elõzõ helyen. Új kórházunkban például a priccsek háromemeletesek voltak. Orvoshoz is ritkábban vittek el, s így a sebem is inkább csak itt, helyben tisztult, a maga módján, úgy, ahogy tudott. Ráadásul nemsoká a bal csípõmön is fájdalom, majd a már ismerõs, égõvörös zsák jelentkezett. Pár nap múlva, miután hiába vártam: elmúlik, vagy tán valami más egyéb jön közbe, kénytelen-kelletlen, de szólnom kellett róla az ápolónak, s újabb sürgetés, újabb pár napi várakozás után sorra is kerültem a barakk elõterében, az orvosoknál; ilyenképp most hát a jobb térdem mellett a bal csípõmre is került egy másik, úgy körülbelül tenyeremnyi vágás. Ismét egy kellemetlen körülmény a helyembõl adódott, az egyik alsó ágyon, egy magas, a mindig szürke égre nyíló, apró s üvegtelen ablakkal éppen szemközt, melynek vasrácsain valószínûleg az idebenn gõzölgõ leheletek képezhették az örökös jégcsapokat s vonhatták állandóan szõrös zúzmarákkal is be. Én magam viszont pusztán csak azt viseltem, ami már egy beteg járandósága: rövid s gombtalan inget, no meg a télidõre való tekintettel adományozott furcsa, a fülre kör, a homlokra meg ék ívében rátüremkedõ formájával némileg korcsolyabajnokokéhoz vagy színpadokon a Sátánt megszemélyesítõ színészéhez hasonlító, amúgy egyébként igen hasznos, zöld színû kötött sapkát. Így aztán sokat fáztam, kiváltképp, miután két pokrócom egyikét is elvesztettem, melynek rongyaival addig egész tûrhetõ mód egészíthettem ki a másik hiányait: adjam rövid idõre kölcsön, késõbb majd visszahozza - így az ápoló. Hiába próbáltam aztán két kézzel is tartani, a végébe akaszkodni, õ bizonyult az erõsebbnek, s a veszteség mellett némelyest az a gondolat is bántott még kissé, hogy a pokrócot - amint én tudom legalábbis - azokról szokták lehúzni fõként, akiknek már általában amúgy is az elõreláthatóan hamaros végére számítanak, várják el, mondhatnám bátran. Máskor megint az idõközben már jól ismerõsömmé váló hang figyelmeztetett, úgyszintén egy alsó ágyról, de mögülem valahonnan: megint ápoló bukkanhatott fel, megint új beteggel a karján, s épp azt kutatja, kihez, melyõnk ágyába fektethetné oda. Õt viszont - tudhattuk meg - esetének súlyossága s az orvosi engedelem külön ágyra jogosítja fel, s oly rettentõ hangon harsogta, mennydörögte: - Tiltakozom! -, hivatkozott rá: - Jogom van hozzá! Kérdezzék meg az orvost! -, s megint újra: - Tiltakozom! -, hogy az ápolók végül csakugyan, mindannyiszor egy másik ágyba vitték tovább terhüket - így például az enyémbe, s hálótársul körülbelül korombelinek látszó fiút kaptam. Sárga arcát, nagy, égõ szemét mintha már láttam volna - de hát itt sárga arca meg nagy, égõ szeme volt, igaz, mindenkinek. Elsõ szava volt, akadna-e vajon egy ital vizem, s mondtam neki, hogy bizony ezt magam sem vetném meg; második, rögtön az elsõre: s hogy cigarettám-e?… s ezzel sem volt szerencséje, persze. Ajánlotta, kenyeret adna érte, de értésére adtam, szót se ejtsen, nem ezen múlik, nincsen: akkor elhallgatott egy idõre. Gyanítom, láza lehetett, mivel folyvást reszketõ testébõl szüntelen forróság áramlott, melynek magam is kellemes hasznát vettem. Már kevésbé örvendtem, amiért oly sokat hánytorgott meg forgolódott az éjjel, s bizony nem épp mindig a kellõ tekintettel az én sebeimre. Mondtam is neki: hé, elég legyen, nyughasson már egy cseppet, s végre meg is fogadta a szavam. Reggel láttam aztán csak, miért: a kávéhoz már ugyanis hiába költögettem. Azért, nagy sietve, már nyújtottam az õ csajkáját is az ápolónak, minthogy ez, s éppen, mikor az esetrõl szólni készülõdtem volna neki, rám ripakodva kérte. Majd a kenyérporcióját is átvettem részére, amiként a levesét is este, s ugyanígy a továbbiakban is aztán, mindaddig, míg csak egy nap igen furcsán nem kezdett viselkedni: akkor már mégiscsak, szólni kényszerültem, nem õrizhettem tovább itt az ágyamban, elvégre. Szorongtam egy csöppet, mivel a késedelem bizony már meglehetõs észrevehetõnek, az ok meg, némelyes hozzáértéssel, amire pedig végre is számíthattam, egykönnyen kitalálhatónak tetszett - de hát elment a többivel, nem szóltak, hál isten, semmit, s egyelõre aztán társ nélkül is hagytak.

Itt ismerkedtem még meg továbbá igazán a férgekkel is. A bolhákat sehogy se tudtam megfogni: fürgébbek voltak, igen érthetõen, hisz elvégre jobban is tápláltak, nálam. A tetveket már könnyen megfoghattam, csak hát ennek meg nem volt értelme. Ha már igen haragudtam rájuk, a nagyujjam körmét, csak amúgy, találomra végighúztam a hátamon kifeszített ing vásznán, s a jól hallatszó pattogások sorozatán mérhettem a bosszút, élvezhettem a pusztítást - hanem egy perc múlva már nyugton meg is ismételhettem akár, megint pont ugyanazon a helyen s megint pont ugyanazzal az eredménnyel. Mindenütt ott voltak, minden rejtett zugba beférkõztek, zöld sapkám csak úgy szürkéllett, hemzsegett, majdhogy meg nem mozdult tõlük. Mégis, legjobban akkor lepõdtem, hökkentem, majd rémültem is meg, mikor egyszerre csak csípõmön éreztem a csiklandást, s a papiroskötést fölemelve azt láttam, hogy már húsomon is ott vannak, s a sebembõl táplálkoznak. Próbáltam kapkodni, szabadulni, legalább innen kitúrni, kipiszkálni, legalább még egy kevéske türelemre, várakozásra szorítani õket - s állíthatom, sosem éreztem még küzdelmet kilátástalanabbnak, ellenállást konokabbnak, mondhatni szemérmetlenebbnek, mint ezt. Egy idõ múltán föl is hagytam vele, s már csak néztem ezt a falánkságot, ezt a nyüzsgést, mohóságot, étvágyat, ezt a leplezetlen boldogságot: bizonyosképp, mint hogyha valahonnan ismerném egy kissé. Akkor is vettem észre: némelyest meg tudom érteni õket, mindent megfontolva. Végül már-már megkönnyebbültem, már-már a viszolygásom is elmúlt. Továbbra se örvendtem, továbbra is elkeseredett maradtam egy kicsit, s úgy gondolom, végre is érthetõen - de már inkább csak valahogy általában, harag nélkül, egy kissé csak a természet egész rendje miatt, hogy így mondjam; mindenesetre gyorsan eltakartam, s késõbb már nem keltem vélük harcra, többé már nem háborgattam õket.

Kimondhatom: nincs annyi tapasztalat, oly tökéletes nyugalom, sem belátásnak akkora ereje, úgy látszik, hogy még egy utolsó esélyt ne adnánk szerencsénknek - föltéve, ha találunk rá módot, természetesen. Így amikor mindazokkal együtt, akiknek itteni munkába állításához túl sok remény immár szemlátomást nem fûzhetõ, engem is vissza, mintegy a feladónak: Buchenwaldba küldtek, minden maradék képességemmel osztoztam, természetesen, a többiek örömében, mivelhogy az ottani jó napok, no meg kiváltképp a reggeli levesek jutottak tüstént az eszembe. Nem gondoltam viszont, elismerem, arra, hogy még elõbb meg is kell majd érkeznem, mégpedig vasúton s már az ily utazások föltételei mellett; mindenesetre elmondhatom, vannak dolgok, amiket addig sosem értettem, s bajosan is hihettem volna egyáltalán el. Egy oly, valaha gyakran hallott kifejezés például, mint: „földi maradványai”, az én addigi tudtommal kizárólag valaki megboldogultra vonatkozhatott csak. Márpedig magam részérõl, nem kétkedhettem, éltem, ha pislákolva, mintegy tövig lecsavartan is, de égett még bennem valami, az élet lángja, ahogyan mondani szokták - vagyis hát itt volt a testem, pontosan tudtam róla mindent, pusztán csak én magam nem voltam már valahogy benne. Minden nehézség nélkül észleltem, hogy ez a holmi, oldalán, fölötte más hasonló holmikkal, itt fekszik, a kocsi zötyögõ padlatának hideg s mindenféle gyanús nedvektõl nyirkos szalmáján, hogy a papiroskötés már rég lemállott, szétfoszlott, leszakadozott, ingem, rabnadrágom, amibe az útra öltöztettek, puszta sebeimhez tapadt - de mindez nem érintett közelrõl, nem érdekelt, nem befolyásolt többé, sõt állíthatom, rég éreztem már ily könnyen, békésen, elandalodva szinte, kereken kijelenthetem: ennyire kellemesen magam. Annyi idõ után végre elõször szabadultam meg az ingerültség gyötrelmétõl is: az enyémhez szoruló testek nem zavartak többé, még valahogy inkább örvendtem is annak, hogy itt, hogy velem vannak, hogy oly rokoniak és annyira hasonlóak az enyémhez, s most elõször fogott el irántuk valami szokatlan, rendellenes, valami félszeg, mondhatnám ügyetlen érzés - meglehet, a szeretet tán, azt hiszem. S ugyanezt tapasztaltam az õ részükrõl is. Reménnyel, mint eleinte, igaz, többé már nemigen biztattak. Meglehet, ez is tehette - az egyéb nehézségeken kívül, természetesen - annyira csöndessé, másrészt azonban oly családivá is egyúttal az általános nyögdécselésen, fogak közti sziszegésen, halk panaszon kívül olykor hallható egyéb megnyilvánulásokat: a vigasz, a nyugtatás egy-egy szavát. De mondhatom, tettekkel sem takarékoskodott, kinek csak képességébõl tellett, s hozzám is adogató kezek irgalmas szorgoskodása juttatta például el, ki tudná, mi távolságból, a sárgaréz konzervdobozt, mikor bejelentettem: vizelnem kell. S mire végül hátam alá - nem tudom, mint, mikor és kinek vagy kiknek a keze révén - a vonat deszkái helyett egyszerre kövezett talaj jégbõrös pocsolyái kerültek, mondhatom, igen sokat már nem jelentett nékem, hogy szerencsésen megérkeztem Buchenwaldba, s azt is rég elfeledem, hogy ez az a hely végeredményképp is, ahová annyira vágytam. Azt sem sejtettem, hol is vagyok: a pályaudvaron-e még, vagy beljebb, a környékre sem ismertem, és az utat, a villákat meg a szobrot se láttam, amelyre pedig még igen jól emlékeztem.

Mindenesetre, úgy tetszett, soká fekhettem így, s elvoltam, békésen, szelíden, kíváncsiság nélkül, türelemmel, itt, ahová tettek. Hideget, fájdalmat nem éreztem, s azt is inkább csak értelmem, semmint a bõröm közvetítette, hogy arcomat valami szúrós, hó és esõ közti csapadék permetezi. El-eltûnõdtem egy s máson, el-elnéztem, ami már így, minden fölös mozdulat, fáradság nélkül a szemembe ötlött: például arcom fölött az alacsony, szürke és átlátszatlan eget, pontosabban az ólmos, lomha járású, téli felhõzetet, amely szemem elõl eltakarta. Mindamellett hellyel-közzel meg-meghasadozott, itt-ott váratlan rés, fényesebb lyuk is keletkezett egy-egy futó pillanatra benne, s ez olyan volt, mint valami mélység hirtelen sejtelme, amelybõl ilyenkor mintha egy sugár vetülne odaföntrõl rám, egy gyors, fürkész tekintet, egy meghatározhatatlan színû, de mindenesetre kétségkívül világos szem - némiképp egy kissé az orvoséhoz hasonló, aki elébe egykor, még Auschwitzban kerültem. Közvetlen mellettem ormótlan tárgy: egy facipõ, másik oldalon meg az enyémhez hasonló ördögsapka, két hegyes tartozék - orr meg áll - közti üreges mélyedés - egy arc került látszögembe. Azon túl további fejek, tárgyak, testek - megértettem, a rakomány maradéka, hulladéka, mondhatnám pontosabb szóval, amit egyelõre ide tettek vélhetõen félre. Valamennyi idõ, s nem tudom, egy óra, egy nap vagy egy év múlva, aztán végre hangokat, neszeket, munka, rendezkedés zörejét észleltem. A mellettem levõ fej egyszerre csak megemelkedett, s lejjebb, a vállánál rabgúnyás karokat láttam meg, amint valamilyen kordé- vagy targonca-félére készülõdtek fölhajítani, a már ráhalmozott egyéb testek kupacának tetejébe. Ugyanakkor tört szófoszlány ért fülemhez, amit alig-alig sikerült csak kihámoznom, s ebben a rekedtes suttogásban még kevésbé egy valaha pedig - emlékeznem kellett - mennyire érces hangra ismertem: - Tilt… a… kozo… zom… - motyogta. Egy pillanatra akkor, mielõtt még tovább lendült volna, megállt a levegõben, mintegy a meglepetéstõl, úgy éreztem, s mindjárt egy másik hangot hallottam meg, azét nyilván, aki a vállát fogta. Kellemes, férfias színezetû, barátságos hang volt, kissé idegenes, amolyan lágerbeli németsége érzésem szerint inkább bizonyos meghökkenésrõl, némelyes ámulatról, mintsem neheztelésrõl tanúskodott: - Was? Du willst noch leben? - kérdezte, s csakugyan, ezt magam is furcsa, mivel sem indokolható, egészében meglehetõs oktalan dolognak találtam abban a percben. Akkor is tettem föl: magam részérõl értelmesebb leszek. De már fölém is hajoltak, s hunyorogni voltam kénytelen, mivel egy kéz matatott valamit a szemem táján, mielõtt engem is egy kisebb kordé rakományának közepébe huppantottak, majd tolni kezdtek valamerre, nemigen kíváncsiskodtam, merre. Egy dolog foglalkoztatott csupán, egy gondolat, egy kérdés, ami e percben ötlött csak eszembe. Meglehet, az én hibám, hogy nem tudtam, de hát sosem voltam annyira elõrelátó, hogy megérdeklõdjem a buchenwaldi szokásokat, rendtartást, eljárásmódot, egyszóval, hogy itt miképpen is csinálják: gázzal-e, mint Auschwitzban, talán orvosságszer segédletével, amirõl úgyszintén ott hallottam, esetleg golyóval, netalán máshogy, az ezer egyéb mód egyikével, melyhez az én ismereteim nem elegendõk - nem sejtettem. Mindenesetre azt reméltem, nem fog fájni, s meglehet, furcsaság, de hát ez is éppoly valódi volt, éppúgy betöltött, mint más, igazibb remények - hogy így mondjam -, melyeket a jövõhöz fûzünk. S akkor tudtam csak meg, hogy a hiúság oly érzés, mely az embert egészen a végsõ pillanatáig elkíséri, úgy látszik, mert valóban, bármennyire furdalt is ez a bizonytalanság, se kérdést, se kérelmet, egyetlen szót sem intéztem, de még csak egy futó tekintetet sem vetettem hátra, arra vagy azokra, akik toltak. De az út egy magas kanyarodóhoz érkezett, s odalenn egyszerre széles látkép bukkant ki alattam. Ott volt az egész roppant lejtõt benépesítõ sûrû táj, az egyforma kõházikókkal, a takaros zöld, meg egy külön csoportot alkotó, tán új, kissé komorabb, még festetlen barakkokkal, a különbözõ övezeteket elválasztó belsõ drótkerítések tekervényes, de láthatóan rendezett szövevényével, távolabb a hatalmas, most csupasz fák ködbe veszõ rengetegével. Nem tudom, amott egy épületnél mire várakozott a sok pucér muzulmán, pár föl-alá sétálgató méltóság meg, ha jól láttam, s csakugyan, zsámolyaikról, serénykedõ mozdulataikról egyszerre fölismertem: fodrászok körében - ilyenképp akkor hát fürdõre s majdani bebocsáttatásra nyilván. De beljebb, a macskaköves, messzi lágerutcákat is mozgás, lanyha szorgoskodás, tevés-vevés, idõtöltés jelei népesítették be - törzslakosok, gyöngélkedõk, elõkelõségek, raktárosok, belsõ kommandók szerencsés kiválasztottjai jöttek-mentek, végezték mindennapi teendõjüket. Imitt-amott gyanúsabb füstök keveredtek el barátságosabb gõzökkel, valamerrõl ismerõs csörömpölés szállt fel hozzám puhán, mint a harangszó álmainkban, s keresgélõ tekintetem ott alant rá is bukkant a cipekedõ menetre, a vállra vetett rudak, a rudakon meg a párolgó kondérok súlyától roskadozva, s a fanyar szagú levegõben a távolból, semmi kétség, répaleves illatára ösmertem. Kár volt, mert ez a látvány, ez az illat indíthatta el, pedig már zsibbadt mellembõl azt az érzést, melynek növekvõ hulláma még kiszáradt szemembõl is pár melegebb cseppet volt képes az arcomat áztató hideg nedvesség közé préselni. S hiába minden megfontolás, ész, belátás, józan értelem, mégse ismerhettem magamban félre valami halk vágyakozásféle lopott, mintegy az esztelenségétõl szégyenkezõ s mégiscsak egyre makacskodó szavát: szeretnék kicsit még élni ebben a szép koncentrációs táborban.

8 
Be kell látnom: bizonyos dolgokat sosem tudnék megmagyarázni, nem pontosan, nem, ha a várakozásom, a szabály, az értelem - egészében, ha az élet, a dolgok rendje felõl nézem, amennyire már én ismerem legalábbis. Így mikor a kordéról valahol megint le, a földre rakodtak, sehogy se értettem, hogy ugyan mi dolgom is lehet nékem még például hajnyírógéppel meg beretvával. Az a fulladásig tömött s elsõ benyomásra megtévesztésig zuhanyfürdõnek rémlõ helyiség, melynek iszamós farácsozatára a rengeteg tipró, tapodó talp, sarok, fekélyes lábszár, lábszárcsont közibé engem is odatettek, nagyjában-egészében inkább megfelelt már körülbelül a várakozásomnak. Futólag meg is fordult még utoljára a fejemben: no lám, eszerint hát az auschwitzi szokás van hát érvényben, úgy látszik, itt is. Annál nagyobb volt a meglepõdésem, amikor rövid várakozás, majd sziszegõ, bugyborékoló hangok után váratlanul víz, bõ sugarú, meleg víz kezdett ömleni az odafönti csapokból. Nemigen örvendtem viszont, mert még szívesen melegedtem volna kissé, de hát semmit se tehettem, amikor egyszerre ellenállhatatlan erõ röpített a lábaknak ebbõl a nyüzsgõ erdejébõl a magasba, miközben nagy lepedõféle, azon meg egy pokróc tekeredett rajtam körbe. Aztán egy vállra emlékszem, amelyen fejemmel hátra, lábammal elõre csüngtem; egy ajtóra, szûk lépcsõház meredek fokaira, még egy ajtóra, majd egy helyiségre, teremre, mondhatnám szobára, ahol a tágasság és világosság mellett a berendezési tárgyak már-már csaknem kaszárnyai fényûzése ütötte meg hitetlenkedõ szemem, s végül az ágyra - rendes, valóságos, láthatóan egyszemélyes ágyra, jól tömött szalmazsákkal és két szürke pokróccal is -, melyre errõl a vállról átfordultam. Két emberre továbbá - rendes, szép emberekre, arccal, hajjal, fehér nadrágban, trikóban, fapapucsban; elnéztem, elgyönyörködtem bennük, õk meg engem néztek. Akkor tûnt csak föl a szájuk, s hogy egy ideje valami daloló nyelv cseng a fülembe egyre. Az volt az érzésem, mintha valamit tudni kívánnának tõlem, de hát csak a fejemet rázhattam: nem értem. Arra egyiküktõl, de igen fura hangsúllyal, németül hallottam: - Hast du Durchmarsch? -, vagyis hogy nincs-e hasmenésem, s némelyes meglepõdéssel észleltem, hogy hangom - miért, miért nem - azt mondja erre: - Nein -, gondolom, még mindig, még most is csak hiúságból megint, bizonyára. Akkor meg - kis tanakodás, térülés-fordulás után - két tárgyat nyomtak a kezembe. Egyik edény volt, langyos kávéval, a másik meg kenyér, becslésem szerint úgy körülbelül hatodnyi darab. Elvehettem, elfogyaszthattam, minden ár, minden csere nélkül. Aztán meg egyszeriben életjelt adó, háborogni, engedetlenkedni kezdõ bensõm foglalta el egy idõre minden figyelmemet, és fõként erõimet, nehogy valamiképp meg találja még hazudtolni netán az elõbb adott szavam. Majd meg arra ocsúdtam, hogy az egyik ember megint itt van, de most már csizmásan, szép sötétkék sapkában, piros háromszögû rabkabátban.

Akkor hát megint föl a vállra, le a lépcsõn, ezúttal egyenest ki, a szabadba. Hamarosan terjedelmes, szürke fabarakkba, amolyan gyógyintézmény-, Revier-félébe léptünk, ha nem tévedtem. Szó se róla, itt már egészében megint körülbelül a készülõdéseimhez illõnek, végeredményében is teljességgel rendjén valónak, hogy ne mondjam: otthonosnak találtam mindent - csak hát most meg az elõbbi elbánást, a kávét meg kenyeret nem egész értettem. Utunk mentén, végig a barakk egész hosszában, a jó ismerõs, háromemeletes boxok sora üdvözölt. Mindenik dugig telve, s némelyest gyakorlott szem, amilyennel elmondhatom, én is rendelkezem, még a bennük megkülönböztethetetlenségig összegabalyodó egykori arcok, rüh- meg fekélyvirágos bõrfelületek, csontok, condrák, hegyes végtagok halmaza alapján is tüstént fölmérhette, hogy mind e tartozékok rekeszenként legalábbis öt, de egyikében-másikában hat testet is jelenthetnek. Emellett a puszta deszkákon az elvégre még Zeitzban is alomnak kijáró szalmát is hasztalan kerestem - de hát erre az idõre, amennyinek itt már szemlátomást elébe nézhetek, ez nem oly nagyon fontos részlet, igaz, elismertem. Akkor következett aztán - miközben megálltunk, s beszéd, tárgyalásféle ütötte meg fülem az engem hordó ember meg valaki más közt nyilván - az újabb meglepetés. Elõször nem is tudtam, jól látok-e - de hát nem tévedhettem, hisz a barakk itt igen ki volt világítva, erõs lámpásokkal. Bal kéz felõl itt is a két sor rendes boxot láttam, hanem a deszkák itt egy réteg piros, rózsaszín, kék, zöld meg lila paplannal letakarva, fölöttük még egy sor, ugyanilyen paplanokból, s a két réteg közül, szorosan egymás mellett, kopaszra nyírt gyermekfejek, kisebb-nagyobb, de általában úgy körülbelül az én korombeli fiúkéi kukucskáltak elõ. S épp csak, hogy mindezt észrevettem, hogy letettek a földre, és valaki megtámasztott, nehogy el találjak dõlni, hogy levették rólam a pokrócot, s térdemet meg csípõmet futtában átkötözték papirossal, majd meg, hogy rám húztak egy inget: már be is csusszantam alul-fölül egy-egy sor paplan, kétfelõl meg egy-egy sebtében helyet szorító fiú közé, a középsõ emeletre.

Azután itt hagytak, megint minden magyarázat nélkül, s akkor hát ismét csak a saját eszem járására hagyatkozhattam. Mindenesetre, el kellett ismernem, itt vagyok, s ez a tény, nem tagadhattam, minden pillanattal megújult, megint, még mindig, s tovább is újra egyre tartott. Késõbb még egynémely szükséges tudnivalóval is tisztába jöttem. Ez itt például a barakknak valószínûleg inkább az eleje, mint a vége, ahogy ezt szemközt egy szabadba nyíló ajtó, továbbá az elõttem látható világos térség tágassága is mutatta - méltóságok, írnokok, orvosok mozgás- meg munkatere, legszembeötlõbb pontján egy fehér lepedõvel lefödött asztalfélével is berendezve. Akiknek amott a hátulsó fadobozokban a hajlékuk, azoknak többnyire vérhasuk vagy tífuszuk van, vagy ha nem, hát lesz legalábbis, minden bizonnyal. Elsõ tünet - amiképp a csillapíthatatlan szag is jelzi - a Durchfall, másképpen Durchmarsch, amint ezt a fürdõbeli kommandó emberei tõlem is tüstént tudakolták, s melyek szerint - beláttam - az én helyem is ott volna tulajdonképp, ha kérdésükre történetesen az igazat vallom. A napi ellátmányt s a konyhát is egészében a zeitziéhoz találtam hasonlónak: reggel kávé, a leves már kora délelõtt megérkezik, a kenyér adagja harmad vagy negyed, ha negyed, akkor viszont többnyire Zulagéval. A napszakokra - az állandóan egyforma világítás következtében, amit sehonnan sem befolyásolt ablak fénye vagy homálya - már nehezebben, csak bizonyos tévedhetetlen jelekbõl tudtam következtetni: így a reggelre a kávéból, az alvás idejére meg az orvos minden esti búcsújából. Már az elsõ estén magam is ösmeretségbe léptem vele. Egy emberre váltam figyelmessé, aki épp a boxunk elõtt állapodott meg. Nem lehetett igen magas, mivel feje körülbelül az enyémmel esett egy vonalba. Arca nem csupán hogy telt, de egyenesen kövérkés volt, imitt-amott még puha is a fölöslegtõl, s nem csupán karikára pödrött, már majdnem egészen õsz bajusza, de nagy ámulatomra, mert koncentrációs táborban ezt még ez ideig sosem tapasztaltam, már úgyszintén galambõsz, igen ápolt szakálla is volt, kicsike, s az állán takarosan hegyesre formázva. Nagy, méltóságteljes sapkát hordott hozzá, sötét szövetnadrágot, de - bár jó anyagból való - rabkabátot, karszalaggal, piros jellel, benne „F” betûvel. Szemügyre vett, mintegy ahogy új jövevényeket szokás, s valamit szólt is hozzám. Mondtam neki az egyetlen mondatot, amit franciául tudok: - Zsö nö kompran pá, möszjõ. - Ui, uii - mondta erre õ, széles, barátságos, egy kevéssé rekedtes hangon - bon, bon, mo fisz -, s azzal egy szem kockacukrot helyezett orrom elé a takaróra, valóságosat, épp ugyanolyat, amilyenre még hazulról emlékeztem. Aztán végigjárta az összes többi fiút is, mindkét boxban, mind a három emeleten, s egy-egy szem kockacukor õnékik is mind kijárt a zsebébõl. Némelyek elébe épp csak oda tette, másoknál azonban hosszabban elidõzött, sõt egyesek beszélni is tudtak vele, s ezeknek különösképp megpaskolta arcát, megcsiklandozta nyakát, elcsevegett, elcsicsergett velük mintegy, némileg ahogy az ember kedvenc kanárimadaraival elcsivitel olykor, a nékik szánt órán. Azt is észrevettem, hogy némelyik kedvenc számára, fõként akik értették a nyelvét, még egy további szem cukra is akadt. Akkor láttam csak be, amire odahaza mindig is okítottak, hogy mennyire hasznos dolog a mûveltség, s kiváltképp az idegen nyelvek ismerete, csakugyan.

Mindezt, mondom, felfogtam, tudomásul vettem, de csak azzal az érzéssel, mondhatnám föltétellel szinte, hogy közben egyre vártam, ha közelebbrõl nem tudhattam is, micsodát, de hát a fordulatot, a titok nyitját, az ébredést, hogy így mondjam. Másnap például, amikor a másokkal való munkája közt ideje akadhatott rá, az orvos énrám is idemutatott az ujjával. Kihúztak a helyemrõl, s oda raktak elébe, az asztalra. Torkából pár barátságos hangot hallatott, megvizsgált, megkocogtatott, hideg fülét, bajuszkájának szúrós hegyét mellemhez, hátamhoz értette, mutatta: sóhajtsak, köhögjek. Azután hanyatt fektetett, valaki segédféléjével levétette rólam a papirospólyát, és sebeimre kerített sort. Megnézte, elõször csak távolabbról, majd elõvigyázatosan körbe is tapogatta, amire rögtön megjelent valami a belsõ anyagukból is. Akkor meg hümmögött valamit, a fejét is gondterhesen csóválva, mintha ez valahogy lehangolta, elkedvetlenítette volna kissé, úgy néztem. Gyorsan vissza is kötözte, eltüntette a szeme elöl mintegy, s éreznem kellett: ezek már bizony nemigen nyerhették meg tetszését, sehogyan se lehetett kiengesztelõdve, megelégedve vélük.

De egy s más egyéb téren is rosszul ütött ki a vizsgám, látni kényszerültem. A mellettem fekvõ fiúkkal például sehogy se tudtam szót érteni. Õk viszont zavartalanul társalogtak egymással, rajtam keresztül, a fejem fölött, vagy elõtt, de úgy, mintha ez csak valami akadály volna, mely csupán útjukban áll. Még elõbb tudakolták, kicsoda-micsoda vagyok. Mondtam: - Ungar - s hallottam, amint nagy hamar széltében-hosszában híre ment: vengerszki, vengrija, mágyárszki, mátyár, ongroá, és számos különféle más módon is még. Egyikük még azt is mondta: - Khenyir! -, azaz „kenyér”, s a mód, ahogy nevetett hozzá, melyet egész kórus követett nyomban, semmi kétséget sem hagyhatott bennem, hogy ismeri már, mégpedig igen alaposan, a fajtám. Kellemetlen volt, és szerettem volna valamiképp az értésükre adni: tévedés, hisz a magyarok meg engem nem tartanak maguk közé valónak, hogy nagyjában-egészében én is csak osztozhatom a róluk való nézetükben, s hogy igen furcsa, mi több, méltánytalan dolognak is találom fõként, hogy itt meg épp õmiattuk nézzenek rám görbe szemmel - de hát eszembe jutott az ostoba akadály, hogy ezt bizony csak magyarul tudnám nékik elmondani, vagy legföljebb még németül esetleg, ami még ennél is rosszabb viszont, magam is azt találtam.

Ott volt aztán egy másik hiba, egy további vétek, amit - elvégre is napokon keresztül - semmi erõvel sem leplezhettem többé. Hamar megtanultam, hogy alkalomadtán, ha úgy hozza a szükség, egy nálunk csak alig valamivel idõsebbnek s amolyan segédápolófélének látszó fiút szokás idehívni. Ilyenkor õ megjelent egy lapos és nyéllel is kellõen felszerelt edénnyel, s ezt a paplan alá dugtuk. Aztán ismét szólni kell néki: - Bitte! Fertig! Bitte! -, míg csak érte nem jön. Mármost napjában egy-kétszer az ily igény jogosságát senki, õ maga sem vitathatta. Csakhogy én háromszor, olyik napon négyszer is fárasztani kényszerültem, s ez már, láttam, bosszantotta - igen érthetõen egyébiránt, nem tagadhattam, szó se róla. Egy ízben az edényt az orvoshoz is odavitte, valamit magyarázott, érvelt, a tartalmát mutogatta néki, s õ el is töprengett a bûnjel fölött egy csöppet; mindamellett fejének, kezének intése azután tévedhetetlenül elutasítást jelzett. Este a cukor sem maradt el: így hát akkor minden rendben - ismét szilárdan fészkelhettem magam a paplanok s a melengetõ testek kétségkívüli s, a mai napra legalábbis, még mindig tartó, rendíthetetlennek látszó bizonyosságába.

Másnap, úgy kávé meg leves közti idõpontban, egy ember lépett be az odakinti világból, a ritka méltóságok közül való, mindjárt észrevettem. Nagy mûvészsapkája fekete posztó, ruházata makulátlan fehér köpeny, alatta a nadrágszár borotva élû, lábbelije suvickosan csillanó félcipõ, s arcának nem csupán valahogy durva mûvû, valahogy túlontúl is férfias, mintegy vésõvel kifaragott vonásaitól, hanem föltûnõen lilásveres, már-már nyúzottnak ható bõrétõl is megijedtem kissé, mely minthogyha magát a nyers húst engedné szinte látni. Ezenkívül magas, testes alkat, halántékán már itt-ott õsszel is vegyülõ fekete haj, hátracsapott keze miatt az én helyemrõl kibetûzhetetlen karszalag, de legkiváltképp jeltelen piros háromszög: azaz hibátlan német vér baljós ténye jellemezte. Egyébként most elõször életemben bámulhattam meg olyasvalakit, akinek rabszáma nem tízezres, nem ezres, de még csak nem is százas, hanem mindössze csupán két jegy. A mi orvosunk mindjárt sietett üdvözölni, kezet rázni véle, karon paskolni kissé, egyszóval elnyerni jóindulatát, mint igen várt vendégét, aki látogatásával végre megtiszteli a házat, s nagy meghökkenésemre egyszerre csak azt kellett látnom, hogy, semmi kétség, minden jel szerint rólam beszélhet néki. Még meg is mutatott, a keze egy kör ívû lendületével, és sebes, ezúttal német beszédébõl ez a kifejezés is világosan megütötte a fülem: „zu dir”. Aztán meg úgy folytatta, bizonykodott, beszélt a lelkére, magyarázó mozdulatok közt szakadatlan, mint ahogyan valami portékát kínálunk, ajánlgatunk, ha mihamarább túl kívánunk adni rajta. S ez meg, miután elõbb még csak szótlanul hallgatta, de úgy valahogy, mint a súlyosabb fél, mondhatnám nehéz vevõ, végül már egész meggyõzöttnek látszott - így éreztem legalábbis apró, sötét szemének felém irányzott rövid, szúrós, máris valahogyan birtokló pillantásából, kurta biccentésébõl, a kézfogásból, az egész módból - no meg a mi orvosunk földerülõ, elégedett arcából is -, ahogy elment.

Nem kellett igen soká várakoznom, míg ismét nyílt az ajtó, s egyetlen pillantással fölmértem a rabruháját, piros háromszögét, benne „P” betûjét - mely köztudomás szerint lengyelek ismertetõ jegye - s fekete karszalagján a „Pfleger” szót: tehát ápoló tisztét annak az embernek, aki belépett. Ez most ezúttal fiatalnak, úgy körülbelül épp a húszon valamivel túl levõnek látszott. Néki is szép kék, bár kisebb sapkája volt, alóla a fülére, nyakára is puhán ráomló gesztenyeszín haja. Hosszas, de telt, kerekded arcán minden vonás a legszabályszerûbb, a legkellemesebb, bõrének rózsaszíne, inkább kissé nagy, puha szájának kifejezése a legrokonszenvesebb: egyszóval szép volt, s bizonyára el is gyönyörködtem volna benne - ha nem mindjárt az orvost keresi, ha ez mindjárt nem engem mutat meg neki, s ha nincs karján egy pokróc, melybe nyomban, amint kihúzott a helyemrõl, belé nem tekert, és az, úgy látszik, már itt szokásos módon, a vállára nem vetett volna. Nem egész volt akadálytalan a dolga, minthogy két kézzel is belékapaszkodtam a boxokat elválasztó s éppen kézügyembe esõ keresztrúdba - csak amúgy találomra, ösztönösen, hogy így mondjam. Még röstellettem is a dolgot egy csöppet: akkor is tapasztaltam, hogy mennyire megtévesztheti, úgy látszik, értelmünket, mily igen megnehezítheti dolgunkat mindössze akár csak egypár napi élet. De hát õ mutatkozott az erõsebbnek, s hasztalan csapkodtam, ütlegeltem aztán két ököllel is derekát, veséje táját, ezen is nevetett csak, ahogy a válla rázkódásán érezhettem; akkor hát abba is hagytam, s tûrtem, vigyen, ahová csak néki tetszik.

Vannak furcsa helyek Buchenwaldban. Egy drótkerítés mögött azoknak a takaros zöld barakkoknak egyikéhez érhetsz, melyeket ez ideig - ha a Kistábornak vagy polgára - jószerint csak a távolból csodálhattál meg. Most aztán megtudhatod, hogy belsejükben - mármint ezében legalábbis - gyanús tisztaságtól csillogó-villogó folyosó van. A folyosóról ajtók nyílnak - rendes, fehér, valódi ajtók -, melyek egyike mögött meleg, világos szoba s már kész, mintegy csak az érkeztedet váró üres ágy fogad. Az ágyon piros paplan. Tested degesz szalmazsákba süpped. Közbül fehér, hûvös réteg, meggyõzõdhetsz, nem tévedtél, lepedõé, csakugyan. Tarkód alatt is szokatlan, nem épp kellemetlen nyomást érzel: jól tömött szalmapárna okozza, rajta fehér huzat. A Pfleger négyrét hajtja, s lábadhoz teszi oda a pokrócot is, amiben elhozott: eszerint hát ez is szolgálatodra áll, az esetre nyilván, ha netán nem volnál megelégedve a szobahõmérséklettel, esetleg. Aztán, valami kartonlappal meg egy ceruzával kezében az ágyad szélére ül, és a nevedet tudakolja. Mondtam neki: - Vier-und-sechzig, neun, ein-und-zwanzig. - Fölírja, de tovább erõsködik, s eltarthat egy ideig, míg megérted, hogy a név, a „Name” is érdekli, s megint újabb ideig - amint ez például énvelem is megesett -, amíg az emlékeid közt kotorászva rá is bukkansz. Háromszor-négyszer is elismételtette velem, míg végül érteni látszott. Utána ide is mutatta, amit írt, s valami vonalkás beosztás, lázlapféle tetején ezt olvastam: „Kewischtjerd.” Kérdezte, hogy „dobro jesz”, „gut”-e, s mondtam neki: - Gut -, mire a kartonlapot egy asztalra téve, elment.

Akkor hát - hisz szemlátomást van idõd - körülnézhetsz, szemlélõdhetsz, tájékozódhatsz kissé. Megállapíthatod például - ha eddig fel nem tûnt volna -, hogy a szobában mások is vannak. Rájuk kell csak nézned, hogy egykönnyen kitaláld: ezek is mind betegek lehetnek. Megfejtheted, hogy ez a szín, ez a szemedet simogató benyomás, egy bizonyos mindenen uralkodó sötétpiros, tulajdonképp a hosszanti deszkapadlók valami lakkosan derengõ anyagának a színe, no meg a paplanok is ugyanebbõl az árnyalatból vannak mind összeválogatva valamennyi ágyon. Számuk úgy körülbelül tizenkettõ. Mind egyszemélyes, s emeletes is csupán ez itt, amelynek földszintjén, jobbomon a fehér mázú lécekbõl összerótt válaszfalnál, én is fekszem, aztán az elõttem, továbbá az ellenkezõ válaszfalnál levõ kettõ. Értetlenkedhetsz a sok kihasználatlan helyen, a nagy kényelmes, jó méternyi hézagokon az ágyak egyenes sorában, s elámulhatsz a fényûzésen, ha itt-ott még egy-egy üreset is láthatsz. Fölfedezheted az igen takaros, sok apró négyzetre osztott üvegablakot, mely a fényt szolgáltatja, s szemedbe ötölhet párnád huzatának halványbarna, horgas csõrû sast ábrázoló pecsétje, melynek „Waffen SS” betûit is bizonyára kiböngészed majd. Már az arcokat viszont hasztalan próbálnád fürkészni, egy jel, valami megnyilatkozás után kutatni, érkezésed - vélhetnéd, elvégre mégiscsak valamelyest bizonyára újdonságszámba menõ - eseményét, érdeklõdést, csalódást, örömöt, bosszúságot, bármit, még akárcsak holmi futó kíváncsiságot is fölismerni rajtuk - s ez a minél huzamosabb, annál kényelmetlenebb, annál zavaróbb, bizonyosképp, mondhatnám, annál rejtelmesebb csend lesz, tapasztalhatod majd, a kétségkívül legfurcsább benyomásod, ha netán ide vetõdnél valahogyan. A négyzet alakú szabad térségen továbbá, amelyet az ágyak fognak közre, fehérrel borított kisebb asztalt, a szemközti falnál egy nagyobbat, körötte pár támlásszéket, az ajtó mellett nagy, díszes, javában duruzsoló vaskályhát, oldalán meg feketén fénylõ, teli szenestartót különböztethetsz még meg.

S akkor aztán kezdheted törni a fejed: mire is tartsd hát voltaképp mindezt, mire ezt a szobát, ezt a tréfát, a paplannal, az ágyakkal, a csenddel. Egy s más eszedbe juthat, próbálhatsz emlékezni, következtetni, ismereteidbõl meríteni, válogatni. Meglehet - töprenghetsz, akárcsak én is -, ez is afféle hely tán, amilyenrõl meg Auschwitzban hallottunk, ahol tejjel, vajjal tartják jól az ápoltakat, mígnem - például - apródonkint kiszedik minden belsõ zsigerüket, okulás céljából, a tudomány hasznára. De hát persze - be kell látnod - ez csupán egyetlenegy föltevés mindössze, egyike a sok egyéb eshetõségnek; no meg tejnek, vajnak fõképp semmi nyomát se láttam emellett. Sõt - jutott eszembe - odaát ilyenkor rég leves ideje van már, itt meg viszont még ennek se vettem bármi jelét, neszét, szagát. Így is támadt egy gondolatom, meglehet, némiképp kétes gondolat tán - de hát ki is tudná megítélni, mi lehetséges és elhihetõ, ki tudná kimeríteni, ugyan ki is a végére járni mindannak a megszámlálhatatlan sokaságú ötletnek, leleménynek, játéknak, tréfának és megfontolható elgondolásnak, ami egy koncentrációs táborban mind-mind kivihetõ, megcsinálható, a képzelet világából játszi szerrel a valóra váltható, ha mégúgy összeszednéd is valamennyi tudományod. Mármost - tûnõdtem - az embert elhoznák például egy épp ilyen szobába. Befektetnék, mondjuk, egy éppilyen, paplanos ágyba. Ápolnák, gondoznák, mindent kedvére tennének - épp csupán hogy ennie nem adnának néki, mondjuk. Ha úgy tetszik, még az is megfigyelhetõ esetleg, hogy például ki miként hal éhen - elvégre ennek is meglehet bizonyára a maga érdekessége, netán a magasabb értelmû haszna, miért is ne, el kellett ismernem. Bárhogy is forgattam, a gondolat egyre életrevalóbbnak, mind hasznavehetõbbnek tetszett: ilyenképp akkor hát valaki nálam illetékesebbnek is eszébe juthatott már nyilván, azt találtam. Szemügyre vettem szomszédomat, a tõlem úgy méternyire balra fekvõ beteget. Idõsecske volt, kopaszkás, arca még megõrzött valamit egy régi arc vonásaiból, sõt itt-ott a húsából. Mindamellett észrevettem, hogy füle amolyan mûvirágok viaszos leveléhez kezd gyanúsan hasonlítani kissé, s orrhegyének meg szeme környékének bizonyos sárga színét is igen ismertem már. Hanyatt feküdt, paplana gyengén mozgott, föl meg le: aludni látszott. Mindenesetre, amúgy kísérletképpen odasúgtam neki: értünk-e magyarul? Semmi, nemhogy érteni, de még meghallani sem látszott. Már el is fordultam, s éppen készülõdtem tovább szövögetni gondolataimat, amikor suttogva, de jól érthetõen ez a szó ütötte meg váratlanul a fülem: - Igen… - Õ volt, kétségkívül, bár a szemét azért nem nyitotta ki, s helyzetén sem változtatott. Én viszont ostoba mód úgy megörvendtem, nem is tudom, miért, hogy pár percre el is feledtem, mit is akarok tõle tulajdonképp. Kérdeztem: - Honnan jött? - s azt felelte, megint végtelennek tetszõ szünet után, hogy: - Budapestrõl… - Érdeklõdtem: Mikor? -, s némi türelmeskedés után megtudhattam: - Novemberben… - Aztán kérdeztem csak végre: - Adnak itt enni? - s megint csupán a kellõ idõ elteltével, melyre valami okból mindannyiszor szüksége lehetett, úgy látszik, azt felelte: - Nem… - Kérdeztem…

De épp e percben jött be ismét a Pfleger, mégpedig egyenest õhozzá. Fölhajtotta takaróját, betekerte pokrócába, s csak ámultam, mily könnyûszerrel kapja vállára, majd viszi ki az ajtón ezt a pedig - most láttam csak - még meglehetõsen súlyos testet, melynek hastájáról a papiroskötés egy elszabaduló darabkája mintegy viszontlátást intett. Ugyanakkor kurta kattanás, majd elektromos sercegés hallatszott. Aztán egy hang jelentkezett: - Friseure zum Bad, Friseure zum Bad - azaz „borbélyok a fürdõhöz, borbélyok a fürdõhöz”- mondta. Egy kissé raccsoló, amúgy igen kellemes, behízelgõ, mondhatnám fülbemászóan lágy és dallamos hang volt - az a fajta, melynek szinte a tekintetét is érzed, s elõször majdhogy ki nem vetett az ágyból. Hanem a betegekbõl, láttam, ez az esemény is épp ugyanannyi izgalmat váltott csak ki körülbelül, mint elõbb az érkezésem, s gondoltam, akkor hát bizonyára ez is az itt szokásos dolgok közé tartozhat nyilván. Föl is fedeztem az ajtó fölött jobbra egy barna dobozt, amolyan hangszekrényfélét, s ki is találtam, hogy eszerint ezen a készüléken szokták közvetíteni valahonnan parancsaikat a katonák, úgy látszik. Kisvártatva a Pfleger jött megint vissza, megint a mellettem levõ ágyhoz. Visszahajtotta a paplant meg a lepedõt, egy résen át benyúlt a szalmazsákba, s abból, ahogy abban a szalmát, majd rajta újból a lepedõt s végül ismét a paplant is elrendezte, megértettem: bizony, aligha igen fogom viszontlátni már az elõbbi embert. S hát nem tehettem róla, ha képzeletem viszont ismét csak azt kérdezte erre: nem büntetésbõl-e talán, amiért kikottyintotta a titkot, s amit - végre is miért ne - valamilyen, az amott szemköztihez hasonló készüléken, szerkezeten, ki tudná, micsodán, meghallgattak, fölfoghattak netán? De megint egy hangra lettem figyelmes - ezúttal egy betegére, az ablak irányában, tõlem a harmadik ágyon. Igen sovány, fiatal, fehér arcú beteg volt, s hajat is viselt, mégpedig sûrût, szõkét, hullámosat. Kétszer-háromszor is ugyanazt a szót mondta, nyögte inkább, hangzóit nyújtva, húzva, egy nevet, amint lassacskán mégis kivettem: - Pjetyka!… Pjetyka!… - Amire a Pfleger ezt a szót mondta neki, õ is nyújtott, s úgy éreztem, eléggé szívélyes hangon: - Co? - Akkor valami hosszabbat is mondott, s Pjetyka - mert megértettem: így hívhatják tehát a Pflegert - az ágyához ment. Hosszasan suttogott néki, úgy valahogy, mint mikor valakinek a lelkére beszélünk, még egy csepp türelemre, még csak egy kis kitartásra buzdítjuk. Közben a háta mögé nyúlva fölemelte kissé, megigazgatta alatta a vánkost, elrendezte fölötte a paplant, s mindezt barátságosan, szívesen, szeretettel - oly módon egyszóval, ami egész összekuszálta, már-már meghazudtolta szinte minden eddigi föltevésem. Ezt a kifejezést ezen az ismét hátrahanyatló arcon csakis a megnyugvás, a némelyes könnyebbség kifejezésének vélhettem, ezeket az elhaló, sóhajszerû, mégis jól hallatszó szavakat: - Gyinkuje… gyinkuje bardzo… - csakis a köszönetének, ha nem tévedtem. S végképpen fölborította higgadt mérlegelésemet az a közelgõ nesz, majd zaj, majd végül már innen a folyosóról beszüremkedõ eltéveszthetetlen csörömpölés, mely egész valómat fölkavarta, egyre növekvõ, egyre leküzdhetetlenebb várakozással töltötte el, s már minden különbséget feledtetett végül magam és e készenlét közt mintegy. Odakint lárma, jövés-menés, fatalpak csattogása, majd egy vastag hang türelmetlen rikkantása: - Zál zeksz! Essznholá! -, azaz: - Saal sechs! Essenholen! -, vagyis: - Hatos terem! Az ételért! - A Pfleger kiment, majd valakinek a segédletével, akinek csak a karját láttam a nyíló ajtórésben, nehéz kondért húzott be, s a szobát máris leves illata árasztotta el - még hogyha máma érezhetõen mindössze dörgemüze, az ismert csalánlevesé is csupán: eszerint ebben is tévedtem volna hát.

Késõbb aztán többet is megfigyeltem, az órák, a napszakok, majd már a napok haladtával sok minden egyébbel is tisztába jöttem lassan. Mindenesetre egy idõ múlva, ha apránként, ha tartózkodva, ha óvatosan is, de be kellett látnom, elfogadnom a tények bizonyságát, azt, hogy - amint látszik - ez is lehetséges, ez is elhihetõ, s hogy épp csupán szokatlanabb, no meg kellemesebb, persze, hanem hát azért mivel sem furcsább lényegében, ha meggondoltam, bármi egyéb furcsaságnál, ami - végeredményképp is koncentrációs táhorban - mind-mind lehetséges és elhihetõ, így is, meg fordítva is, igen természetesen. De hát másrészt épp ez zavart, nyugtalanított, ásta alá bizonyosképp a biztonságom: elvégre is, ha értelmesen néztem, semmi okát sem láttam ugyanis, semmi észszerû, semmi ismerõs, értelmem számára elfogadható indokot sem voltam képes találni arra, hogy épp itt legyek történetesen, s ne inkább valahol másutt. Lassacskán fölfedeztem, hogy a betegek itt mind kötést viselnek, nem úgy, mint az elõzõ barakkban, s akkor hát idõvel megkockáztattam a föltevést, hogy az odaát esetleg a belgyógyászat, hogy ne mondjam, míg ez viszont itt - ki tudja - tán a sebészeti osztály; hanem azért ezt még sehogy se vélhettem, természetesen, elegendõ indítéknak, a kellõ magyarázatnak arra a munkára, vállalkozásra, a kezeknek, vállaknak, elgondolásoknak arra a valósággal összehangolt láncolatára tulajdonképp - ha jól utánagondoltam -, ami egész a kordétól végezetül is ide, ebbe a szobába, ebbe az ágyba juttatott el. A betegeket is próbáltam fölmérni, tájékozódni köztük egy kevéssé. Általában, úgy vettem észre, többnyire régebbi, törzslakos rabok lehetnek. Méltóságnak egyiket se néztem volna, ha másfelõl viszont például a zeitziekhez sem hasonlíthattam õket valahogyan. Az is szemembe ötlött idõvel, hogy a hozzájuk mindig ugyanabban az esti órában egy-egy percre, szóra be-bekukkantók-látogatók mellén is mind csupa piros háromszöget, s például - amit különben cseppet sem hiányoltam - egyetlen zöldet vagy feketét, hanem azonban - s ez viszont már inkább hiányzott szememnek: - még sárgát sem láttam. Egyszóval mások voltak, vérre, nyelvre, korra, de még ezen túl is mások valahogyan jómagamnál, vagy bárkinél is akár, akiket ez ideig mindig könnyen megértettem, s ez némileg feszélyezett. Másrészt viszont éreznem kellett - épp itt lehet, épp ebben rejlik tán valahol a magyarázat. Itt volt például Pjetyka: esténként az õ „dobrá noc” búcsújával alszunk el, reggelente az õ „dobre ránó” szavára ébredünk. A szoba mindig kifogásolhatatlan rendje, padlójának feltörlése egy botra szerelt nedves ronggyal, a mindennapi szén beszerzése s maga a befûtés, a fejadag szétosztása s a hozzávaló csajkák, kanalak tisztítása, szükség esetén a betegek hordása-vivése, s ki tudná, mi minden még nem: mind-mind az õ keze munkája. Ha sok fölös szava nincs is, de mosolya, készsége mindig egyforma, egyszóval: mintha csak nem is egy fontos tisztség viselõje, elvégre is a szoba elsõ méltósága, hanem csak afféle, elsõsorban is a betegek szolgálatára álló személy, ápoló, Pfleger volna, úgy, amint ez a karszalagján is áll, valóban.

Vagy ott az orvos - mert, amint kiderült, itt a nyers arcú ember az orvos, sõt fõorvos. Látogatása, mondhatnám vizitje a reggelek mindig egyforma, mindig változhatatlan szertartása. Épp, hogy elkészült a szoba, épp, hogy megittuk a kávét s az edények is eltûntek a pokrócból alkotott függöny mögött, ahol Pjetyka tartja õket, amikor a folyosón máris ismerõs léptek koppannak. A következõ percben erélyes kéz tárja sarkig az ajtót, majd egy, vélhetõen „Guten Morgen” köszöntéssel, amibõl azonban csak egy hosszúra nyújtott s mindössze „Moo’gn”-nak hallható torokhang érthetõ, az orvos lép be. Választ - miért, miért nem - nem illendõ adnunk néki s láthatóan nem is vár el, hacsak nem Pjetykától, aki a maga mosolyával, födetlen fõvel, tiszteletteljes tartásban fogadja, de amint ezt hosszú idõ alatt többször is megfigyelhettem - nem oly igen azzal a bizonyos jó ismerõs tisztelettel, amivel általában a nálunk rangosabb hatalmasságoknak tartozunk adózni, hanem inkább úgy valahogyan, mintha egész egyszerûen tisztelné csupán, a saját belátásából, a maga szabad akaratából, hogy így mondjam. Aztán egyenként fölemeli a fehér asztalkáról, s szigorú, mérlegelõ arccal átvizsgálja az ott Pjetyka által már elõzõleg a keze alá rendezett kórlapokat - akárha, mondjuk, valódi kórlapok volnának, mondjuk, egy valódi kórházban, ahol mi sem fontosabb, mi sem magától értetõdõbb kérdés, mint, mondjuk, a betegek hogyléte. Majd Pjetykához fordulva, egyikéhez-másikához egy-egy, pontosabban mindig csak kétféle megjegyzést fûz. - Kewisch… Was? Kewischtjerd! - olvashatja például, s jelentkezni, választ, ittlétünk bármi tanújelét adni erre - amint hamarosan kitanultam - éppoly illetlenség volna, akárcsak jóreggeltjét fogadni az elébb. - Der kommt heute raus! - mondhatja aztán, melyen - vettem idõvel észre - mindannyiszor azt érti, hogy az illetõ betegnek a délelõtt folyamán, ha képes rá, a maga lábán, ha nem, úgy Pjetyka vállán, de mindenképp meg kell jelennie nála, kései, ollói meg papirospólyái közt, a mi folyosónk kijáratától úgy tíz-tizenöt méternyi járásra esõ rendelõszobájában. (Õ nem kérte egyébként a felhatalmazásom, mint a zeitzi orvos, és a hangoskodásom se látszott cseppet sem zavarni, mialatt egyik furcsa alakú ollójával két újabb vágást nyesett a csípõm húsán - hanem abból, ahogy utána a sebeimet kinyomkodta, belsejüket gézzel kibélelte, majd végül nagy takarékosan ugyan, de még valami kenõccsel is ellátta, a vitathatatlan szakértelmét is látnom kellett azonban.) A másik lehetséges észrevétele: - Der geht heute nach Hause! - viszont annyit jelent, hogy ezt az ápoltat immáron gyógyultnak tartja, s ilyenképpen távozhat tehát - nach Hause, vagyis haza, vagyis vissza a táborbeli blokkjába, a munkájához, a kommandójába, természetesen. Másnap aztán megint ugyanígy történik minden, ugyanennek a rendnek a pontos mása, szabálya szerint, amelyben Pjetyka, mi betegek, de még szinte a berendezés tárgyai is egyforma komolysággal látszanak mind részt venni, szerepüket betölteni, kezére járni, ezt a változhatatlanságot naponta megismételni, megerõsíteni, begyakorolni, igazolni mintegy - egyszóval: mintha semmi sem volna természetesebb, semmi sem kétségbevonhatatlanabb annál, hogy õnéki, mint orvosnak a gyógyítás, minékünk betegeknek meg viszont a mihamarábbi gyógyulás, sietõs felépülés, majd hazatérés a nyilvánvaló dolgunk-gondunk, az egyedüli s alig is várt célunk, csakugyan.

Késõbb valamit meg is tudtam róla. Elõfordulhat ugyanis, hogy a kezelõszobában nagy a forgalom, mások is vannak. Ilyenkor Pjetyka egy oldalsó padkára helyez a válláról, s itt kell azután megvárnom, mígnem az orvos, jókedvében például egy sürgetõ: - Komm, komm, komm, komm! - hívással, egy tulajdonképp barátságos, de hát azért mégse épp igen kellemes mozdulattal fülön nem ragad, oda nem húz, s egyetlen lendülettel a mûtõasztalra nem emel. Máskor meg éppenséggel valóságos tolongásba csöppenhetek, ápolók hordják-viszik a pácienseket, járóbetegek érkeznek, a szobában más orvosok, ápolók is mûködnek, s elõadódhat, hogy ilyenkor egy másik, egy rangra alantasabb orvos ejti rajtam is meg az épp esedékes kezelést, szerényebben csak amúgy oldalt, a középen álló mûtõasztaltól távolabb. Egyikükkel, inkább alacsony, õsz hajú, kissé ragadozómadár orrú, úgyszintén jeltelen piros háromszögû s ha nem is két- vagy háromjegyû, de azért még mindig igen elõkelõen ezres számot viselõ emberrel, össze is ismerkedtem, mondhatnám meg is barátkoztam. Õ említette aztán - amit késõbb egyébként Pjetyka is megerõsített -, hogy a mi orvosunk épp tizenkét esztendeje tartózkodik már koncentrációs táborban. - Zwölf Jahre im Lager - mondta halkan, bólogatva, mintegy valamely ritka, nem egész valószínû s - õszerinte legalábbis, ahogy néztem - egyenest kivihetetlen teljesítménynek szóló arccal. Kérdeztem is tõle: - Und Sie? - O, ich - változott meg arra nyomban az arca -, seit sechs Jahren bloss -, hat éve mindössze, intézte el egyetlen legyintéssel, mint valami semmiséget, afféle csekélyke, szóra sem érdemes ügyet. Voltaképp azonban õ faggatott ki engem, érdeklõdött, hány éves vagyok, hogy s mint kerültem ily messze hazulról, így is kezdõdött az eszmecserénk. - Hast du was gemacht? - csináltam-e valamit, valami rosszaságot netán, kérdezte, s mondtam neki: nem én, „nichts”, az égvilágon semmit. Akkor hát miért vagyok itt mégis? - érdeklõdött, s mondtam néki, ugyanabból az egyszerû okból, amiért mások is az én fajtámból. - No de - makacskodott tovább - mért lettem letartóztatva, „verhaftet”, s röviden elbeszéltem neki, ahogyan tudtam, azt a bizonyos reggelt, az autóbusszal, a vámházzal, majd késõbb a csendõrséggel. - Ohne dass deine Eltern -, vagyis hogy a szüleim tudta nélkül-e netalántán, akarta tudni, s mondtam neki, „ohne”, természetesen. Egész elképedtnek látszott, mintha ilyet még sose hallott volna, s gondoltam is: no, hat éven át jól elbújhatott már itt a világtól, úgy látszik. Mindjárt tovább is adta az értesülést a mellette foglalatoskodó másik orvosnak, s ez is megint tovább, orvosoknak, ápolóknak, jobb külsejû betegeknek. Végül már azon kaptam magam, hogy mindenfelõl a fejüket csóváló emberek néznek rám, arcukon valami sajátságosforma érzelemmel, ami feszélyezett kissé, mert úgy néztem, szánakoznak rajtam. Nagy kedvem is támadt megmondani nékik: de hisz semmi ok rá, elvégre jelen pillanatban legalábbis - de hát aztán valahogy mégse szóltam inkább, valami visszatartott, bizonyosképp nem vitt rá a szívem, hogy így fogalmazzam; mert hát azt vettem ugyanis észre, hogy jólesik, valami örömet szerez nékik ez az érzelem, ahogy néztem. Sõt, s meglehet persze, bár mégse hinném, hogy tévesen, de késõbb - mert máskor is megesett még egyszer-kétszer, hogy így kifaggattak, kikérdeztek - azt a benyomást szereztem, hogy egyenest keresik, kutatják szinte az alkalmat, a módot, az ürügyet erre az érzelemre, valami okból, szükségbõl, valaminek a bizonyságául mintegy, a módszerükének talán, annak esetleg, ki tudná, hogy még képesek rá egyáltalában - nékem legalább valahogy ilyenformán tetszett. Utána meg úgy néztek aztán össze, hogy ijedten pillantottam szét, nincs-e rajtunk illetéktelenek figyelme; de hát csak ezekkel az egyformán elkomorodó homlokokkal, összeszûkülõ szemekkel, elkeskenyedõ szájakkal találkozott mindenütt a tekintetem - mintha csak egyszerre ismét eszükbe jutott s igazolást nyert volna szemükben valami, és arra kellett gondolnom: az ok tán, amiért itt vannak.

Aztán meg a látogatók például: ezeket is el-elnéztem, próbáltam kilesni, kifürkészni, mi szél, mi dolog hozza vajon õket. Mindenekelõtt is azt vettem észre, hogy többnyire estefelé, általában mindig ugyanabban az idõpontban jönnek: ebbõl is értettem meg, hogy itt is, Buchenwaldban, a Nagytáborban is lehet egy éppoly óra, úgy látszik, akárcsak minálunk Zeitzban, itt is nyilván a kommandók hazatérte meg az esti appel közt, bizonyára. Legtöbben tán P-betûsök jöttek, de láttam J-t, R-t, T-t, F-et, N-t, sõt No-t, és ki tudná, mi mást is még nem: mindenesetre, mondhatom, sok érdekeset tapasztaltam, számos új dolgot tanultam meg az õ révükön is, sõt így nyertem csak némelyes pontosabb betekintést is tulajdonképp az itteni körülményekbe, föltételekbe, a társadalmi életbe, hogy így mondjam. Buchenwaldban a törzslakosok majdnem szépek, arcuk telt, mozgásuk, járásuk fürge, sokuknak van hajhoz is engedelme, s csíkos raböltönyt is inkább csak amúgy napi koptatásra, a munkához viselnek, amint ezt Pjetykától is láttam. Már viszont ha este a mi vacsorakenyerünk szétosztása után (a szokottan harmad vagy negyednyi adag, mellé a szokottan járó vagy szokottan elmaradó Zulágéval) például vendégségbe készülõdik, õ is inget vagy pulóvert s hozzá meg, mielõttünk betegek elõtt tán mintha egy kissé leplezni törekvõ, mindamellett az arcán, a mozdulatain azért mégiscsak igen jól látható élvezettel, haloványan csíkrend mintázatú, divatos barna ruhát választ a készletébõl, melynek épp csupán egy háta közepébõl kivágott s rabholmi anyagával kifoltozott négyszegletes darab, a nadrág két oldalán kitörölhetetlen veres olajfesték egy-egy hosszú ecsetvonása, no meg mellén s bal nadrágszárán a piros háromszög és rabszám a már vele járó hibája. Már több kellemetlenség, mondhatnám megpróbáltatás adódott az én számomra abból, amikor õ készülõdött esti vendég fogadására. A berendezés egy bizonyos szerencsétlensége az oka: hogyan, hogyan nem, de hát történetesen épp az én ágyam tövénél van ugyanis a fali villanydugó. Mármost aztán, bármint iparkodnék is ilyenkor elfoglalni magam, megbámulni a mennyezet hibátlan fehérségét, a lámpa zománctányérját, belétemetkezni gondolataimba, végtére mégiscsak észlelnem kell, amint Pjetyka odakuporodik egy csajkával meg személyes tulajdonú villamos forralójával, hallanom a forrósodó margarin sercegését, beszívnom a rajta sülõ hagymaszálak, az arra rákerülõ burgonyaszeletek, majd esetleg még a Zulage belévágott wurstjának is a tolakodó illatát, más alkalommal fölfigyelnem a könnyû, sajátságos koccanásra, a hirtelen fölerõsödõ sistergésre, amit meg - kapta rajta máris újra elforduló, de a hüledezéstõl még soká szinte káprázó szemem - sárga bélletû s fehér körletû tárgy okozott: tojás. Mire aztán minden megsül, elkészül, a vacsoravendég is benyit. - Dobre vecser! - szól barátságos bólintással, mert õ is lengyel, nevét Zbiseknek, máskor, bizonyos összetételek, vagy talán becézés alkalmával Zbiskunak hallom, s úgyszintén a Pfleger tisztét tölti be, odaát valahol, mint értesülök, valami másik Saalban. Õ is kiöltözötten érkezik, csizmásan, rövid, amolyan sporthoz, vadászathoz illõ, bár a hátán, természetesen, õnéki is kifoltozott, a mellén meg rabszámmal ellátott sötétkék posztózekében, alatta álláig érõ fekete pulóverben. Magas, testes alkatával, a szükségbõl-e, vagy tán a maga belátásából kopaszra nyírt fejével és húsos arcának derûs, ravaszkás és értelmes kifejezésével egészében kellemes, rokonszenves embernek találtam, ha magam részérõl különben nem szívesen cserélném is el, mondjuk, Pjetykával. Aztán odaülnek a hátulsó, nagyobbik asztalhoz, elfogyasztják vacsorájukat, elbeszélgetnek, melybe a szoba némelyik lengyel betege is belé-beléelegyedik egy-egy halk szóval, megjegyzéssel olykor, vagy eltréfálóznak, könyöküket az asztalnak vetve, tenyerüket összekapcsolva kipróbálják erejüket, melynek során, az egész szoba nagy örömére - a magaméra is, természetesen - általában Pjetykának sikerül leszorítani Zbiseknek a, pedig látszatra erõsebb karját: egyszóval, megértettem, õk ketten itt elõnyt, hátrányt, örömet, gondot, minden ügy-bajt, de szemlátomást még vagyont s fejadagot is megosztanak egymással - vagyis hát barátok, amint ezt mondani szokás. - Zbiseken kívül megfordultak még azután mások is Pjetykánál, egy-egy gyors szó, némelykor valami tárgy is kicserélõdött nagy sebtében köztük, s ha sosem igen láttam is miféle, de hát azért lényegében ez is mindig világos volt, könnyen megérthettem, természetesen. Megint mások viszont az itt fekvõ egyik-másik beteghez érkeztek, gyorsan, surranva, lopottan, majdhogynem titkon. Egy-egy percre ágyukhoz ültek, esetleg holmi otromba papirosba burkolt csomagocskát is a takarójukra tettek, szerényformán, még inkább valahogy szabadkozva is szinte. Aztán meg - bár susogásukat nem hallottam, s ha hallottam is, nem érthettem -, de mint hogyha tudakolnák: no hát hogy megy a javulás, mi az újság; tudósítanák: ott künn viszont így meg emígy folynak az ügyek; értésére adnák: tisztelteti ez meg amaz s kérdeztetik, hogy szolgál az egészsége; biztosítanák: az õ üdvözletét is átadják, hogyne, eszükbe jutna: no de az idõ lejárt, majd karjukra, vállukra ütve mintha mondanák: sebaj, legközelebb is megint eljönnek majd, s azzal már távoznak is, most is surranva, sietõsen, többnyire láthatóan elégedetten is - de hát amúgy máskülönben minden egyéb eredmény, elõny, megfogható haszon nélkül, ahogy néztem, s akkor hát azt kellett föltennem, hogy egyedül ezért az egyért jöttek, úgy látszik, ezért a pár szóért mindössze, semmi többért, mint azért csupán, hogy láthassák egymást ezzel az illetõ betegükkel. Emellett, s ha amúgy is nem tudnám, maga ez a sietõsség is jól mutatná: nyilvánvalóan tilalmas dolgot cselekszenek, ami vélhetõen csakis Pjetyka elnézése, no meg bizonyára ennek a rövidségnek a föltétele mellett vihetõ csak egyáltalán végbe. Sõt, azt gyanítom, s merném hosszabb tapasztalat után kereken ki is jelenteni, hogy maga ez a kockázat, ez az önfejûség, mondhatnám dac is hozzátartozik némiképp az eseményhez - így vettem ki legalábbis ezeknek a gyorsan eltûnõ arcoknak a nehezen meghatározható, de mintegy valami sikeres engedetlenségtõl földerülõ kifejezésén, mintha csak - úgy tetszett - sikerült volna ezzel valamennyit változtatni, rést ütni, egy cseppnyi hibát ejteni valamin, egy bizonyos renden, a köznapok egyformaságán, egy kissé magán a természeten talán, amiképp legalábbis én képzeltem. - De a legfurcsább embereket a tõlem távol, az ellenkezõ válaszfalnál fekvõ egyik beteg ágyánál láttam. Még délelõtt hozta be a vállán Pjetyka, s igen sokat sürgölõdött körötte aztán. Láttam, súlyos lehet az eset, s azt is hallottam, hogy orosz a beteg. Este aztán a fél szobát is megtöltötték a látogatók. Sok R, de számos más betût is láttam, szõrmés sapkákat, fura, vattás nadrágokat. Embereket például, egyik oldalukon frizurával, középtõl a másik arcélükig viszont egészen tar fejjel. Megint másokat rendes hajjal, melynek épp csupán a közepén, homlokuktól a tarkójukig húzódik egy hosszú ösvény, pont egy hajnyírógépnyi szélességû irtás. Kabátokat a szokott folttal, s két egymást keresztezõ vörös ecsetvonással is, olyformán, mint mikor írásunkból törlünk például valami szükségtelent, egy betût, egy számot, egy jelt. Más hátakról meg nagy, piros kör, benne kövér piros pont világlik messze, hívogatón, csalogatón, céltábla módján jelezve mintegy: ide kell majd lõni nékik, alkalomadtán.

Ott álltak, topogtak, tanakodtak halkan, egyik odahajolt, hogy párnáján igazítson, másik talán - úgy láttam - egy szavát, egy tekintetét igyekezett venni, s egyszerre csak sárga holmit láttam köztük megvillanni, valahonnan kés, Pjetyka segítségével egy fémbögre is került, érces csurranás - s ha nem hittem el szememnek, az orrom kétségbevonhatatlanul tanúsíthatta most, hogy a tárgy, amit az imént láttam, citrom volt, nincs vita, valóban. Majd megint nyílt az ajtó, s igen elképedtem, mivel ezúttal az orvos sietett be, amire ez ideig még sosem láttam példát, ily szokatlan idõpontban. Mindjárt utat nyitottak néki, s õ a beteg fölébe hajolva vizsgált, tapogatott valamit rajta, röviden csak, s aztán tüstént távozott is, mégpedig igen mogorva, szigorú, mondhatnám harapós arccal, anélkül hogy bárkihez is akár egyetlen szót intézett, bárkire is akár csak egyetlen tekintetet vetett, sõt a felé irányuló tekinteteket is valahogyan inkább kerülni iparkodott volna - nékem legalább így tetszett. Nemsoká azt láttam, hogy a látogatók furamód elcsöndesedtek. Egyik-másik kivált közülük, az ágyhoz ment, fölébe hajolt még - s aztán kezdtek távozni, egyesével, párosával, úgy ahogyan jöttek. De most egy kissé esettebben, egy kissé törõdöttebben, egy kissé fáradtabban, s valahogy még én magam is megszántam õket abban a percben, mert hát látnom kellett: mintha egy, tán mégoly oktalanul féltett reménységüket; egy, tán mégoly titkon ápolt bizodalmukat veszítették volna végképp el. Aztán egy idõ múlva Pjetyka igen kíméletesen a vállára vette, s valahová elvitte a tetemet.

S végül ott volt még aztán az én emberem példája is. A mosdóban akadtam vele össze - mert hát lassacskán meg se fordult már fejemben, hogy másutt is mosdhatnék, mint a folyosó végén balra nyíló mosdóhelyiség nyitható-csukható vízcsapjánál, mosdókagylójánál, s itt se kötelességbõl, mindössze csupán illendõségbõl, ahogy lassacskán kitapasztaltam; sõt idõvel azt is észrevettem, már-már nehezményeztem szinte, hogy a helyiség fûtetlen, a víz hideg s törülközõ nincsen. Ugyanitt lelhetõ a piros, hordozható, nyitott szekrényhez hasonló alkalmatosság is, melynek mindig tiszta belsõ tartályát ki tudná, kik gondozzák, cserélik, tisztogatják. Egy ily alkalommal, mikor már éppen távozni készültem, egy ember nyitott a helyiségbe. Szép ember volt, hátrafésült, de kétoldalt engedetlenül a homlokába visszahulló sima, fekete hajjal, igen fekete emberek olykor kissé zöldes árnyalatú arcával, s már java férfikora, gondozott külseje, hófehér köpenyege után orvosnak néztem volna, ha karszalagjának fölirata nem tudósít róla, hogy csupán Pfleger, míg piros háromszögének T betûje meg cseh voltáról értesített. Megtorpant, s mintha meglepõdött, sõt egy kissé meg is hökkent volna tán a láttomon, úgy nézte meg arcomat és ingembõl kikandikáló nyakamat, mellcsontomat, lábszáraimat. Mindjárt kérdezett is valamit, s mondtam neki, ahogy idõközben már a lengyel társalgásból rám ragadt: - Nye rozumjem. - Akkor németül érdeklõdött, kicsoda s honnan volnék. Mondtam, hogy Ungar, innen, a Saal sechs-bõl. Amire meg, magyarázatához egyik mutatóujját is fölhasználva, így szólt: - Du: warten hier. Ik: wek. Ein moment zurück. Verstehen? - Mondtam neki, hogyne, „verstehen”. Elment, visszajött, s azon kaptam magam, hogy negyednyi darab kenyér meg kicsiny, takaros, már fölhajtott fedelû konzervdoboz került kezembe, érintetlen, rózsaszínû vagdalt hús tartalommal. Fölnéztem, hogy megköszönjem - már csak a mögötte épp becsukódó ajtót láthattam azonban. Mikor aztán visszatértem a szobámba, s próbáltam Pjetykának elbeszélni, pár szóval le is festeni az embert, õ mindjárt tudta, hogy a mellettünk levõ szoba, a hetes Saal Pflegere lehet. Nevét is említette: Baúsch-nak értettem, de jobban meggondolva Bohús-t mondhatott inkább, azt hiszem. Így hallottam különben a szomszédomtól is késõbb - mert idõközben szobánkban változtak, cserélõdtek a betegek. Fölém is például, miután még az elsõ délutánon kivitt egyet, Pjetyka hamarosan újat hozott, egy korom-, s mint késõbb megtudtam, fajtámbeli, de nyelvre lengyel fiút, akinek nevét Ku-halszkinak vagy Ku-harszkijnak hallom Pjetykától meg Zbisektõl, mindig így, a „harszki”-t megnyomva, hangsúlyozva; némelykor eltréfálkoztak vele, s bosszanthatták, ugrathatták is talán, mert gyakran volt mérges, ahogy legalábbis sebesen pergõ nyelve, már vastagodó hangjának ingerült színezete meg szakadatlan, s a keresztdeszkák közt ilyenkor szalmaszálak esõjét arcomba hullajtó izgése-mozgása mutatta - nagy mulatságára, mint láthattam, mindenkinek, aki csak a szobában lengyel. Mellém, a magyar beteg ágyába is került valaki, ez is megint egy fiú, elõször nemigen igazodtam ki, miféle. Pjetykával ugyan jól szót értett, mindamellett lassan már gyakorlottá váló fülem mégse egész hallotta lengyelnek. Magyar szavamra nem válaszolt, viszont már serkenõ vörös hajával, eléggé telt, igen tûrhetõ módra valló arca szétszórt szeplõivel, mindent sebesen fölmérõ, mindenen hamar kiigazodni látszó kék szemével másrészt mindjárt gyanúsnak találtam kissé. Miközben elhelyezkedett, berendezkedett, csuklójának belsõ részén kék jeleket: auschwitzi számozást vettem észre, milliósat. Csak mikor egy délelõtt nagy hirtelen tárult az ajtó, s Bohús nyitott be, hogy heti egy-kétszeri rendes szokása szerint takarómra tegye, most is, mint általában, a kenyérbõl meg húskonzervbõl álló adományát, majd köszönetre sem hagyva idõt, s Pjetykának is épp csak odabólintva, máris újra kint volt: akkor derült aztán ki, hogy mégiscsak tud, mégpedig legalább éppoly jól magyarul, mint én, mert rögtön kérdezte: - Ki volt ez? - Mondtam neki, úgy tudom, a Pfleger a másik szobából, bizonyos Baúsch, és akkor igazított ki: - Talán Bohús -, merthogy ez, mint állította, igen gyakori név Csehszlovákiában, ahová különben õ is való. Érdeklõdtem: hogyan hogy idáig nem tudott magyarul? - s õ azt felelte, azért, mert igen nem szereti a magyarokat. Elismertem, igaza van, s hogy egészében nézve magam se igen találnék sok okot a szeretetre. Akkor indítványozta, beszéljünk a zsidók nyelvén, de hát be kellett vallanom, hogy azt meg viszont nem értem, ilyenképp azután mégiscsak a magyarnál maradtunk meg. Mondta a nevét is: Luiz, vagy Lojiz tán, nem egész értettem. Meg is jegyeztem: - Tehát Lajos -, de igen tiltakozott, mivel ez így magyar, márpedig õ cseh, s ragaszkodott a különbséghez: Loiz. Kérdeztem tõle, honnan, hogy ennyi nyelvet ismer, amire elbeszélte, tulajdonképp felvidéki eredetû, ahonnan a magyarok, amint mondta: „a magyar megszállás” elõl menekültek, családosan, rokonsággal, ismerõsök tömegével, s csakugyan, eszembe is ötlött egy réges-régi nap még odahaza, amikor zászlódísz, muzsika és naphosszat tartó ünnepség tudatta az örömet, hogy a Felvidék ismét magyar. A koncentrációs táborba már egy bizonyos - ha jól vettem ki - „Terezin” nevû helységbõl került. Megjegyezte: - Te biztosan Theresienstadtnak ismered. - Mondtam neki, nem én, se így, sem úgy, sehogyan sem ismerem, amire igen elcsodálkozott, de olyasformán valahogyan, mint mikor én szoktam csodálkozni azokon, akik meg például még a csepeli vámházról nem hallottak. Aztán fölvilágosított: - Az Prága gettója. - Mint állította, magyarokon meg cseheken, no meg zsidókon és németeken kívül szlovákokkal, lengyelekkel, ukránokkal, sõt, ha kell, akár még oroszokkal is eltársalog. Végül egész összebarátkoztunk, elbeszéltem neki, mert kíváncsi volt, hogyan s mint ösmerkedtem össze Bohússal, azután legelsõ élményemet, benyomásomat, elsõ napi gondolataimat például a szobáról, amit annyira érdekesnek talált, hogy még Pjetykának is lefordított, aki nagyot nevetett rajtam; ugyanígy ijedelmemet is a magyar beteggel, s Pjetyka válaszát, mely szerint már napok óta várható volt, s merõ véletlenségbõl esett épp akkorra a halála: meg még egyebeket is, s az feszélyezett csak kissé, hogy minden mondatát ezzel kezdte: „ten mátyár”, vagyis „ez a magyar”, s így tért aztán rá, nyilván, hogy ezt meg ezt mondja - de ez a szavajárása mintha valahogy elkerülte volna Pjetyka figyelmét, szerencsére, úgy néztem. Azt is észrevettem, de hát amúgy nem gondoltam, nem következtettem belõle semmire, hogy mily föltûnõ gyakran akad, s mindig valami igen hosszan tartó dolga odakünn, s csak mikor egy alkalommal kenyérrel, konzervdobozzal: szemlátomást Bohústól eredõ holmikkal tért a szobába vissza, akkor lepõdtem némileg meg - oktalan módra különben, szó se róla, elismertem. Mint elmondta: véletlenül õ is összeakadt vele a mosdóban, ugyanúgy, ahogy én is. Õt is megszólította, ugyanúgy, ahogy engem is, s a többi is ugyanúgy esett aztán, ahogy énvelem is. Annyi különbség volt mégis, hogy õ szólni is tudott véle, kiderült, egy hazából valók, aminek Bohús igenigen megörvendett, s ez végtére természetes dolog is, amint õ tartotta, s magam is beláttam, csakugyan. Mindezt - ha értelmesen néztem - egészében igen érthetõnek, világosnak és beláthatónak találtam, s magam is ugyanazon a nézeten voltam, melyen nyilván õ is, amint legalábbis ebbõl az utolsó, rövid hozzáfûzni valójából: - Ne haragudj, hogy elvettem az emberedet - kitûnt; vagyis, hogy ezentúl néki jár majd, ami eddig nékem, s hogy eztán majd én nézhetem, ahogy õ falatozik, úgy, amint a múltkoriban meg õ nézett engem. Annál jobban csodálkoztam, amikor az alig egy perccel késõbb kinyíló ajtón egyszerre Bohús sietett, éspedig ezúttal egyenest énhozzám be. Ettõl fogva aztán már mindig kettõnknek szólt a látogatása. Hol külön-külön hozott egy-egy, hol összesen csak egy adagot - mikor mint telt, gondolom, de utóbbi esetben sosem feledve a testvéries osztozkodásról intézkedõ kézmozdulatot. Továbbra is mindig sietett, szóra nem vesztegetve az idõt, arca továbbra is mindig elfoglalt, némelykor gondterhes, sõt olykor szinte haragvó, már-már dühös csaknem, mint akinek most már kettõzött gond terhe, dupla kötelmek nyomnák immáron a vállát, de mint aki mi egyebet sem tehet, mint hogy viselje, ami már egyszer a nyakába szakadt - s csak azt gondolhattam, mindössze azért csupán, mivel õ meg ebben lelhette örömét, úgy látszik, erre volt bizonyos értelemben szüksége, ez volt a módszere, hogy így fogalmazzam; mert hát egyéb okot, s tekintetbe véve különösképp az ily ritka portéka elérhetõ árát meg nagy kelendõségét, sehogy se voltam képes találni rá, bárhogy is néztem, forgattam, tanakodtam. Akkor is értettem meg aztán, nagyjában-egészében legalább, azt hiszem, ezeket az embereket. Mert minden tapasztalatomat egybevetve, az egész láncolatot összeállítva, igen, nem maradhatott kétségem, hisz ha másként is, de jól ismerem: végsõ soron ez is csak ugyanaz az eszköz, a makacsság volt - ha mindenesetre, látnom kellett, egy bizonyos igen kimunkált, ismereteim közt eddig a legeredményesebb, no meg fõként, szó se róla, az én számomra a leghasznosabb módja is a makacsságnak, nem vitathattam.

Elmondhatom: idõvel még a csodákhoz is hozzászokhat az ember. Lassan a kezelõszobába is gyalogszerrel jártam már - ha reggel az orvos történetesen így rendelkezett -, csak amúgy, meztélláb, ingem fölött a pokrócomba burkolózva, s a csípõs levegõben a sok ismerõs szag közt valami új árnyalatot is fölfedeztem: a bontakozó tavaszét minden bizonnyal, ha a telõ-múló idõt fontolóra vettem. A visszaúton futólag szemembe ötlött, amint a mi drótsövényünkön túlnani szürke barakkból épp egy nagyobb, gumikerekû, afféle teherautóhoz csatolható pótkocsit húzott, vonszolt ki pár rabruhás ember, melynek teli rakományából egynéhány fagyottan kicsüngõ sárga végtagot, aszott testrészt is megpillantottam: összébb húztam magamon a takarómat, nehogy meg találjak még valamiképp hûlni, s igyekeztem mihamarább meleg szobámba visszabicegni, a tisztesség kedvéért valamelyest a lábomat megtisztogatni, majd sebesen a paplanom alá bújni, ágyamba fészkelõdni. Itt aztán elbeszélgettem szomszédommal, amíg itt volt (mert idõ múltán elment, „nach Hause”, s korosabb lengyel férfi foglalta el a helyét), elnéztem, ami látnivaló akadt, elhallgattam a hangszekrénybõl érkezõ parancsokat, s mondhatom: pusztán ezek, no meg némelyes képzelõerõ segítségével innen az ágyból teljes áttekintést nyerhettem, nyomon követhettem, mintegy magam elé varázsolhattam egy tábor minden színét, ízét, szagát, jövés-menését, valamennyi mozzanatát, apróbb-nagyobb eseményét, kora pirkadattól egész a késõ takarodóig, sõt olykor még azon is túl. Így a „Friseure zum Bad, Friseure zum Bad” naponta sokszor, s egyre többször hangzik fel, s világos dolog: új transzport érkezett. Ehhez társul mindannyiszor a „Leichenkommando zum Tor”, azaz „hullavivõk a kapuhoz”; s ha még pótlást is kérnek, úgy ebbõl a szállítmány állagára, minõségére is következtethettem. Megtudhattam, hogy ilyenkor az „Effekten”, vagyis a raktár dolgozói is siessenek a ruharaktárakhoz, mégpedig némelykor „im Laufschritt””, azaz futólépésben. Ha viszont például zwei vagy vier Leichnamträger-t kéretnek, mondjuk „mit einem” vagy „zwei Tragbetten sofort zum Tor!” - úgy biztosra veheted, hogy ezúttal egyéni baleset történt valahol, munkánál, kihallgatásnál, pincében, padláson, ki tudná, hol. Értésemre jutott, hogy a „Kartoffelschäler”, azaz burgonyahámozók kommandójának nem csupán napközi csoportja, hanem „Nachtschicht”-ja is van, és sok más dolog is még. De minden délutánnak mindig pont ugyanabban az órájában minden alkalommal felhangzik egy rejtelmes üzenet: „Elá zwo, Elá zwo, aufmarschieren lassen!” - s ezen eleinte sokat törtem a fejem. Egyszerû volt pedig, de hát idõbe telt, míg a mindannyiszor rákövetkezõ valami ünnepélyes, végtelen nagy, templomi csendbõl, a „Mützen ab!”, „Mützen auf!” vezényszavakból, olykor holmi vékony, cincogva felhallatszó zeneszóból is megfejtettem: odakünn appelon áll a tábor, hogy az „aufmarschieren lassen” ilyenformán a sorakoztatást, a „zwo” zwei-t, az „elá” meg nyilvánvalóan L. Ä.-t, vagyis Lagerältestert jelent, s hogy eszerint Buchenwaldban elsõ meg második, tehát két Lagerältester is mûködik - s hát ez alapjában nem is oly igen nagy csoda, ha meggondoltam, végtére is egy oly táborban, ahol a kilencvenezres számot is rég kiadták már, mint értesülök. Lassacskán aztán a mi szobánk is elcsöndesedik, Zbisek is elment már, ha az õ vendégeskedése volt soron, s Pjetyka még egy utolsó tekintetet vet körbe, mielõtt szokott „dobrá noc” szavával eloltja a villanyt. Akkor megkeresem a legnagyobb kényelmet, amit csak ágyam nyújthat és sebeim is megengednek, fülemre húzom a takarómat, s máris meglep a gondtalan álom: nem, ennél többet nem kívánhatok, ennél többre koncentrációs táborban - beláttam - nem vihetem.

Két dolog aggasztott csak kissé. Az egyik a két sebem: senki nem vitathatta, ott voltak, kerületük még tüzes, húsuk még nyers, de legszélükön már vékony hártya, imitt-amott barnás pörkök képzõdnek, az orvos már nem tûzdeli körbe gézzel, alig is hí kezelésre, s ha mégis, akkor nyugtalanító mód röviden végzünk, s arca ilyenkor nyugtalanító mód elégedett. A másik dolog egy alapjában igen örvendetes esemény egyébiránt, kétségkívül, nem tagadhatom. Ha Pjetyka és Zbisek például a távolba figyelõ arccal egyszerre megszakítja eszmecseréjét, fölemelt ujjal egyúttal tõlünk, többiektõl is csöndet kérve, az én fülem is tompa morajt, olykor szaggatott, messzi kutyaugatáshoz hasonló hangokat fog fel, csakugyan. Odaát is, ahol a válaszfalon túl Bohúsék szobáját sejthetem, igen nagy mostanában az élénkség, amint ezt a jó villanyoltás utánra nyúló társalgás átszüremlõ hangjaiból hallhatom. A szirénák többszöri szava most már a nap rendes tartozéka, s megszokott dolog, ha éjente a beszélõkészülék utasítására ébredek: - Krematórium, ausmachen! -, majd egy perccel késõbb, de most már ingerülten recsegve: - Khematóhium! Sofoht ausmach’n! -, amibõl megérthetem: sehogy se kívánná, hogy az alkalmatlan tûzfény a nyakára csõdítse még netán a repülõgépeket. A fodrászok, nem is tudom, mikor alszanak, a fürdõ elõtt, értesültem, mostanában két-három napig is el lehet álldogálni mezítelenül, míg beljebb kerülhetnek az újonnan jöttek, s a Leichenkommando is - hallom - folytonos munkában, körforgásban. Szobánkban sincs már többé ágy üres, s a szokott fekélyek, vágott sebek közt a minap elõször hallottam a túloldal egyik ágyát elfoglaló magyar fiútól olyanról is, amit puskagolyó okozott. A több napos gyalogúton szerezte, egy vidéki, ha jól értettem, bizonyos „Ohrdruf” nevû, s mint elbeszélésébõl kivettem, egészében körülbelül a zeitziéhez hasonló táborból jövet, egyre az ellenséget: az amerikai hadsereget kerülgetve, s tulajdonképp a mellette elfáradó és a sorból épp kidõlõ embernek szánták, de hát közben õt is eltalálták a lábán. Az volt még a szerencse, hogy nem ért csontot, tette hozzá, s gondoltam is: no, énvelem már ilyesmi például nem fordulhatna elõ. Az én lábamon, bárhová is talált, mindenütt csak csontot ért volna minden bizonnyal, kár is volna minden vita. Ki is derült hamar, hogy õsz óta van csak egyáltalán koncentrációs táborban, száma nyolcvan-egynéhányezres - nem épp igen elõkelõ, itt, a mi szobánkban. - Egyszóval: közelgõ változásnak, kényelmetlenségnek, zavarnak, felfordulásnak, gondnak meg ügy-bajnak veszem hírét-neszét mostanában mindenfelõl. Hol Pjetyka járja végig az ágyakat, kezében egy ívvel, s kérdezi meg mindenkitõl, tõlem is: tud-e menni, járni, „laufen”. Mondtam neki: nye, nye, nem én, ich kann nicht. Tag, tag - felelte õ -, du kannst, s azzal fölírja nevemet, ugyanúgy, ahogy különben mindenki másét is a szobában, még Kuharszkijét is, akinek ezernyi párhuzamos, nyitott szájhoz hasonló vágással van pedig tele, amint egyszer a kezelõszobában láthattam, mind a két, dagadt lába. Egy másik estén meg - épp hogy elrágcsáltam kenyeremet - azt hallom a rádióból: „Alle Juden im Lager” - a tábor összes zsidaja - „sofort” - azonnal - „antreten”! - sorakozó, de oly rettentõ hangon, hogy azon nyomban fölültem ágyamban. - Co to robis? - érdeklõdött Pjetyka, kíváncsi arccal. Mutattam neki a készüléket, de hát õ csak mosolygott, a maga szokott módján, s mindkét kezével jelezte: vissza, csak ráérõsen, mire ez a nagy izgalom, merre ez a sietség? De a hangszóró egész este szól, recseg, beszél: - Lagerschutz - mondja, vagyis a táborfelügyelet kommandójának furkósbotos méltóságait hívja fel azonnali munkára, s tán még õvelük sem lehet egész elégedett, úgy látszik, mivel csakhamar - s alig is tudtam borzongás nélkül hallani - a Lagerältestert meg a Laerschutz kápóját: azaz minden tábor hatalmasságai közt egyenest a két elgondolható legnagyobbat kéreti a kapuhoz, „aber im Laufschritt!” Máskor meg kérdéssel, szemrehányással van tele: - Lagerältester! Aufmarschieren lassen! Lagerältester! Wo sind die Juden?! - faggat, hív, parancsol, ropog, recseg a doboz egyre, s Pjetyka csak bosszúsan legyint rá, vagy azt mondja néki: - Kurvá jego máty! - S akkor hát rábízom az ügyet, végtére is õ tudja, s fekszem nyugton tovább. Hanem ha elõzõ estén nem tetszett, úgy látszik, másnap most már nincs kivétel: - Lagerältester! Das ganze Lager: antreten! -, majd kisvártatva motorbõgés, kutyaugatás, puskák durranása, botok pöffenése, szaladó lábak kopogása és nyomukban járó csizmák nehezebb dübörgése mutatja, hogy elvégre - ha némelyeknek így felel meg jobban - a katonák is kezükbe tudják venni az ügyet, s hogy mi is az ily engedetlenség gyümölcse, míg végre - hogy, hogy nem - egyszerre csend lesz. Akkor meg nemsoká az orvos toppan be nagy váratlanul, hisz a vizit már, mintha mi sem történne odakívül, rendes szokás szerint megtörtént a reggel. Most azonban nem oly hûvös, nem oly gondozott, mint máskor: arca gyûrött, nem egész kifogásolhatatlan köpenyegét rozsdás foltok éktelenítik, vérbe borult szemének súlyos tekintetét kutatva hordja körbe: üres ágyat keres szemlátomást, semmi kétség.

- Wo ist der - mondja Pjetykának -, der, mit dieser kleinen Wunde hier?! - határozatlan mozdulatot írva le úgy a combja, a csípõje táján, miközben fürkészõ tekintete minden arcon, így egy pillanatra az enyémen is megakad, s igen kétleném, hogy ne ismert volna rám, ha történetesen mindjárt el is kapta, hogy Pjetykára szögezze ismét, várva, sürgetve, követelve, az õ kötelességévé téve mintegy a választ. Nem szóltam semmit, de magamban épp készülõdtem már fölkelni, gúnyát ölteni, s ki, valahová a zûrzavar kellõs közepébe menni: hanem akkor meg, nagy meglepetve azt látom, hogy Pjetykának - amint legalább az arca mutatja - sejtelme sincs, ugyan kire is találhat gondolni vajon az orvos, majd meg, rövid tanácstalankodás után hirtelen megvilágosodással, mint aki egyszerre ráeszmélhetett mégis, egy „Ach… ja” szóval, s egy karnyújtással a puskalövéses fiúra mutat, mellyel az orvos is azon nyomban egyetérteni, õ is mintegy megvilágosodni látszik, mint akinek, úgy van, épp eltalálták, s végre megoldották a gondját, csakugyan. - Der geht sofort nach Hause! - intézkedik tüstént, s akkor igen különös, szokatlan, mondhatnám illetlen esemény történt, melyhez hasonlóra szobánkban még ez ideig egyetlen példát sem láttam, s amit alig is tudtam bizonyos feszélyezettség, némelyes pironkodás nélkül nézni. A lövéses fiú ugyanis, miután fölkelt az ágyból, elõbb csak kezét tette az orvos elõtt össze, mintha imádkozni készülõdne, majd ennek hökkent hátrálására, pillanatnyi értetlenkedésére egyenest elébe, a térdére bukott oda, mindkét kezével utána kapva, megragadva s átkulcsolva a lábát; aztán csak az orvos kezének gyors villanását, majd pofonjának rákövetkezõ nagy csattanását észleltem, s csak fölháborodását értettem, de szavait pontosabban már nem, mielõtt, térdével odébb tolva az akadályt, dúlt s a rendesnél is veresebb arccal kirohant volna. A megürült ágyba aztán új beteg került, megint egy fiú - a szememnek jó ismerõs, tompa kemény kötés arról tanúskodik, hogy lába végén immár egyetlen ujja sincsen -, s amikor Pjetyka legközelebb énfelém járt, mondtam neki, halkan, magunk között: - Gyinkuje, Pjetyka. - Hanem kérdésébõl: - Was?… -, bizonykodásomra: - Aber früher, vorher… - azazhogy „hát az elõbb, az imént…” teljes értetlenséggel, tökéletes tájékozatlansággal felelõ arcából, csodálkozó, mirõl sem tudó fejrázásából azt vettem észre, hogy ezúttal meg én követhettem el, úgy látszik, illetlenséget, s hogy bizonyos dolgokat eszerint hát kizárólag magunkkal kényszerülünk csak elintézni bizonyára, amint látszik. De hát elõször is minden az igazság rendje-módja szerint történt - volt legalábbis az én véleményem -, hisz elvégre is én voltam régebben a szobában, aztán meg õ is van jobb erõben, s így nem kérdéses - mármint énszerintem -, hogy odakünn õnéki több az esélye; s hát végsõ soron fõként könnyebben is vagyok képes belétörõdni, úgy látszik, valaki más, mint a magam balesetébe: ezt a következtetést kellett levonnom, ezt a tanulságot leszûrnöm, bárhogy is nézzem, latolgassam, kerülgessem. Legfõként azonban: mit is jelent az ily gond akkor, amikor lõnek? - mert két nappal késõbb már nálunk csörrent az ablak, s fúródott a szemközti falba valami eltévedt golyó. Ugyanennek a napnak volt még az eseménye, melynek során minduntalan gyanús emberek köszöntek be egy-egy gyors szóra Pjetykához, s volt õ is sûrûn, némelykor huzamosabb idõre is valahol oda, hogy este a hóna alatt valami hosszúkás csomaggal, göngyöleggel állított a szobába vissza. Lepedõnek - de nem, mert nyele is volt, így hát fehér zászlónak néztem, és ennek közepébõl, jól belétekeredve, oly holmi hegye, vége kandikált elõ, melyet rabkézben eddig még sosem láttam, valami, amire az egész szoba megmozdult, felszisszent, felmorajlott, egy tárgy, amelyet - mielõtt még ágya alá helyezte volna - Pjetyka mindenkinek megmutatott, egyetlen futó pillanatra mindnyájunknak látni engedett, de oly mosollyal, valami oly mozdulattal a melléhez szorítva, hogy már-már én is szinte a karácsonyfa alatt, a régidõ óta várva várt becses ajándék birtokában éreztem magam: egy barna fa alkatrész s belõle kiálló rövid, kékesen csillanó acélcsõ - fûrészelt csövû karabély, ötlött egyszerre a szó is eszembe, úgy, amint néhai idõkben, rablókról meg detektívekrõl szóló, igen kedves regényeimben olvastam.

A másnap is megint mozgalmasnak ígérkezett - de hát ki is tarthatna számon minden egyes napot, s azok valamennyi eseményét. Mindenesetre elmondhatom: a konyha mindvégig a szabályos rend szerint mûködött, s az orvos is többnyire pontos volt. Egy bizonyos reggelen aztán, nem sokkal kávé után, a folyosón sietõs léptek, egy harsány kiáltás, jelszó mintegy, melyre Pjetyka is sebesen kikaparja rejtekébõl és hóna alá ragadja csomagját, majd eltûnik. Nemsoká, úgy kilenc óra tájban meg elõször hallom a dobozt ezúttal nem rabokat, hanem katonákat: - Zu allen der SS Angehörigen - utasítani, s kétszer is egymás után: - Das Lager sofort zu verlassen -, a tábor azonnali elhagyására felszólítani õket. Aztán közelítõ, távolodó, egy ideig szinte a fülem körül röpdösõ, késõbb fokonként elhalkuló csatazajt hallottam, majd végül csend lett, túlontúl is nagy csend, mert hiába vártam, füleltem, lestem és fürkésztem, sem a rendes idõben, sem azon túl, sehogyan sem sikerült fölfognom a - pedig már régóta esedékes - csörömpölést, s a leveshozók vele járó napi rikkantását. Talán délután négyre járt, amikor végre kattant a doboz, és rövid sercegés, fújó hangok után azt tudatta mindnyájunkkal, hogy itt a Lagerältester, a Lagerältester beszél. - Kameraden - mondta, hallhatóan valami, õrá fullasztóan ható érzéssel küszködve, amitõl hol elcsuklott, hol meg túl élessé, szinte süvítõvé vált a hangja -, wir sind frei! - vagyis szabadok vagyunk, s arra gondoltam, ilyenképp akkor hát itt a Lagerältester is Pjetyka, Bohús, az orvos meg az õhozzájuk hasonlók fölfogását oszthatta, õvelük pendülhetett, úgy látszik, egy húron, hogy így mondjam, ha már õ jelenthette be, éspedig ily nyilvánvaló örömmel az eseményt. Aztán rövid, takaros beszédet tartott, majd õutána meg mások következtek, a legkülönfélébb nyelveken: „Attention, attention!” - hallottam - például franciául; „Pozór, pozór.” - úgy tudom, csehül; „Nyimánye, nyimánye, ruszki tovariscsi nyimánye!” - s a daloló hanghordozás hirtelen kedves emléket, azt a nyelvet idézte eszembe, melyen annak idején, az ideérkeztemkor a fürdõbeli kommandó emberei beszéltek körülöttem; „Uvaga, uvaga!” - amire itt mellettem rögtön izgatottan ült ágyában fel, s ripakodott rá mindnyájunkra a lengyel beteg: - Csiha bendzs! Terász polszki kommunyiki! -, s akkor emlékeztem csak rá, mint izgulta, fészkelõdte, izegte-mozogta ezt az egész napot végig; majd, nagy elképedésemre, egyszerre csak: - Figyelem, figyelem! A magyar lágerbizottság… - s gondoltam: no lám, nem is sejtettem, hogy ilyen is van. De hiába figyeltem, tõle is, mint elõtte mindenkitõl, csak a szabadságról hallhattam, s egyetlen célzást, egy szó említést sem az elmaradt levesrõl. Én is roppant örvendtem, igen természetesen, annak, hogy szabadok vagyunk, de hát nem tehettem róla, ha másfelõl viszont arra kényszerültem gondolni: tegnap ilyesmi még nem fordulhatott volna például elõ. Már sötét volt odakint az áprilisi este, Pjetyka is visszaérkezett már, kipirulva, fölhevülten, ezer érthetetlen szóval tele, amikor a hangszórón át végre ismét a Lagerältester jelentkezett. Ezúttal a volt Kartoffelschälerkommando tagjaihoz fordult, kérve õket, szíveskednének elfoglalni régi helyüket a konyhán, a tábor valamennyi többi lakóját meg arra kérte föl, hogy maradjanak, akár az éj közepéig is ébren, mivel erõs gulyásleves fõzéséhez látnak számukra máris hozzá: akkor dõltem csak megkönnyebbülten a párnámra vissza, akkor engedett csak föl valami lassacskán bennem, s akkor gondoltam csak - meglehet, elõször komolyabban - magam is a szabadságra.

9 
Haza is körülbelül olyankor értem, mint mikor elmentem. Mindenesetre körös-körül rég zöld volt már az erdõség, az eltemetett hullák nagy gödrei fölött is kisarjadt a fû, s az újabb idõk kezdete óta elhanyagolt Appelplatznak a hûlt tábortüzek, mindenféle rongyok, papirosok, konzervdobozok hulladékával teliszórt aszfaltja is olvadozott már a nyárközépi rekkenetben, amikor Buchenwaldban engem is megkérdeztek: volna-e kedvem vállalkozni az útra? Többnyire fiatalok mennénk, zömök, szemüveges, õszbe csavarodott hajú ember, a magyar lágerbizottság egy méltóságának vezetésével, aki úti ügyeinket intézné. Most van teherautó, no meg hajlandóság is az amerikai katonákban, hogy egy darabon elvigyenek kelet felé: a többi már a mi dolgunk, mondta, s buzdított, szólítsuk „Miklós bácsinak”. Az életet - tette hozzá - folytatnunk kell, s hát csakugyan, egyebet igen nem is tehetünk elvégre, beláttam, ha már egyszer úgy hozta módunk, hogy megtehetjük egyáltalában, természetesen. Nagyjában-egészében épkézlábnak is mondhattam már magam, eltekintve egynémely furcsaságtól, kisebb alkalmatlanságtól. Így ha testem valamely pontján például húsomba vájtam az ujjam, hosszú idõn át ott látszott még a nyoma, a homorulata, akárha valami élettelen, rugalmatlan anyagba, mondjuk sajtba vagy viaszba véstem volna. Arcom is meglepett kissé, mikor a néhai SS-kórház egyik lakályos, tükörrel is berendezett szobájában elõször láttam meg, mivel régebbrõl egy másik arcra emlékeztem. Ennek, amit most néztem, a pár centiméternyire kiserkent haja alatt föltûnõen alacsony homloka, furán kiszélesedõ fültöveinél két újdonatúj idomtalan duzzanata, máshol puha táskái, zacskói, egészében - valamikori olvasmányaim tanúsága szerint legalábbis - inkább különféle kéjekben, gyönyörökben kiérdemesült, s ezek miatt korai aggkorra jutott embereket jellemzõ ráncai, redõi, vonásai voltak, s apróvá vált szemének is más, barátságosabb, mondhatnám bizalomgerjesztõbb nézését tartottam még az eszemben róla. No meg sántikáltam, jobb lábamat húztam még magam után egy kevéssé: sebaj - ekként Miklós bácsi -, a hazai levegõ rendbe hozza. Otthon - jelentette ki - új hazát csinálunk majd, s kezdetnek pár dalra tanított mindjárt meg. Ha községeken, kisvárosokon keltünk át gyalogszerrel - ami utunk során elõ-elõadódott olykor -, ezekbõl énekeltünk aztán, katonásan hármas sorokba rendezõdve. Én magam különösképp a „Madrid határán, állunk a vártán” kezdetût kedveltem - nem is tudnám alapjában megmondani, hogy miért - igen meg. Egyéb okból, de szívesen énekeltem még egy másikat is, kiváltképp ennek a részletének kedvéért: „E-gész nap ró-bó-tó-lunk / és majd hogy é-hen nem ve-szünk. / De fog-ja már a fegyvert mun-kába-tört kezünk!” Megint másért szíveltem viszont azt, amiben meg ez a sor szerepelt: „A pró-le-tá-rok i-fjú gár-dája mi va-gyunk”, mely után, rendes beszédhangon, azt kellett kiáltva közbeszúrnunk: „Rotfront!”, mivel ilyenkor mindannyiszor jól fölfoghattam egy-egy becsukódó ablak zörrenését vagy ajtó csapódását, mindannyiszor észrevehettem egy-egy, a kapuk alján sebesen tovasurranó vagy mögöttük sietõsen eltûnõ embert, németet.

Máskülönben könnyû poggyásszal: némelyest kényelmetlen formájú, mert túlontúl szûk, ehhez képest viszont túlontúl is hosszú, világoskék vászonalkalmatossággal - amerikaiak katonazsákjával vágtam az útnak. Benne két vastag takaróm, váltásnyi fehérnemû, SS-ek odahagyott raktárából való szürke, jó szövésû, csuklóján meg nyakán zöld sávval díszített pulóver, no meg némi útravaló is: konzerv, egyebek. Magamon az amerikai hadsereg zöld posztónadrágját, tartósnak ígérkezõ, gumitalpú fûzõscipõjét, fölötte kikezdhetetlen bõrbõl való lábszárvédõjét viseltem, a hozzá használatos szíjakkal, csatokkal. Fejemre fura alakú, az évszakhoz mindenesetre kissé nehéznek bizonyuló sapkát kerítettem, melyet meredek ellenzõ, a tetején meg éleivel, csúcsaival ferdén álló négyzet, mértani neve szerint - jutott régmúlt iskolaidõkbõl eszembe - rombusz díszített, s valamikor egy lengyel tiszt hordhatta én elõttem, amint mondták. Kabátfélére is jobb fajtára tehettem volna tán szert a raktárakból, de hát végül az épp csupán szám meg háromszög nélküli, de egyébként változatlan, jól kiszolgált, szokott, öreg csíkos jószággal is beértem, sõt egyenest választottam, mondhatnám ragaszkodtam hozzá: így legalább nincs félreértés - vélekedtem -, no meg azonfölül igen kellemes, célszerû, hûs viseletnek is találtam, legalábbis így, nyáron. Az utat teherautókon, szekéren, gyalogosan, közjármûvön tettük meg - mikor mint tudtak szolgálatunkra állni a különbözõ hadseregek. Aludtunk ökrösfogat szekérderekában, elhagyatott iskolaterem padjain meg katedráján, vagy csak úgy, a csillagfényes nyári égbolt alatt, takaros, mézeskalácsforma házak közti park ágyásain, puha gyepén. Még hajókáztunk is egy - a Dunára emlékezõ szemnek legalábbis - kisebb folyamon, neve szerint, mint megtudtam, az Elbán, s jártam egy helyen, láthatóan valamikori városban is, mely most azonban mindössze kõrakásokból meg imitt-amott egy-egy fekete, üres falból állott. E falaknak, törmelékeknek, no meg a hidak maradványainak tövében éltek, laktak, háltak most az itteni emberek, s próbáltam örülni, természetesen, csak hát éreznem kellett: épp õk feszélyeztek némileg ebben. Kocsikáztam piros színû villamoson, s utaztam valódi vonaton, mely valódi kocsikat s bennük valódi, emberek számára való fülkéket húzott - ha az én számomra történetesen a tetejükön került is csupán hely. Kiszálltam egy városban, ahol a cseh szó mellett már magyart is sokat hallottam, s amíg az ígért esti csatlakozást vártuk, az állomás környékén asszonyok, öregek, férfiak, különféle emberek gyûltek körénk. Érdeklõdtek: koncentrációs táborból jövünk-e, és sokunkat faggattak, így engem is, nem találkoztam-e ott véletlenül hozzátartozójukkal, bizonyos ilyen vagy olyan nevû emberrel. Mondtam nékik, hogy koncentrációs táborokban általában nincs igen nevük az embereknek. Akkor meg iparkodtak külsejüket, arcukat, hajuk színét, jellemzõ vonásaikat leírni, s próbáltam megértetni vélük: hiábavaló, hisz koncentrációs táborokban többnyire igen megváltoznak az emberek. Amire azután lassacskán szétszéledtek körülem, egynek a kivételével, aki nagy nyáriasan csak inget meg nadrágot viselt, közbül pedig a két hüvelykujját, melyeket kétoldalt, a nadrágtartójának szárai mellett illesztett az övhely mögé, míg a többi ujja meg kívülrõl dobolt, játszadozott ezalatt a szöveten. Ez arra volt kíváncsi, ami meg is mosolyogtatott kissé, hogy láttam-e a gázkamrákat. Mondtam is neki: - Akkor most nem beszélgetnénk. - No igen - felelte, de hogy csakugyan voltak-e gázkamrák, s mondtam neki, hogyne, egyebek közt gázkamrák is vannak, természetesen: minden attól függ - tettem még hozzá -, hogy mely táborban miféle is járja. Auschwitzban például számíthatunk rá. Én viszont - jegyeztem meg - Buchenwaldból jöttem. - Honnan? - kérdezte õ, és meg kellett ismételnem: - Buchenwaldból. - Tehát Buchenwaldból - bólintott, s mondtam neki: - Onnan. - Amire azt mondta: - Nos, várjunk csak - merev, szigorú, kissé valahogy már-már leckéztetõ arccal. - Tehát Ön - s nem is tudom, miért, de szinte egész megilletõdötté tett valahogy ez az igen komolyan, mondhatnám némiképp szertartásosan hangzó megszólítása - hallott a gázkamrákról -, s mondtam neki: hogyne. - Mindamellett - így folytatta õ, még mindig ugyanazzal a merev, mintegy a dolgok közt rendet, világosságot teremtõ arccal - Ön személy szerint, a saját szemével azonban mégsem gyõzõdött meg róla -, s el kellett ismernem: nem. Amire ezt a megjegyzést tette: - Vagy úgy -, majd kurtán biccentve továbbsétált, mereven, kihúzott háttal, s úgy néztem, hogy elégedetten is valamiképp, hacsak nem tévedtem. Hamarosan aztán szóltak: roham, benn a vonat, és sikerült is igen tûrhetõ helyet fognom, a feljáró széles falépcsõjén. Reggeltájban arra ébredtem, hogy vidáman pöfögünk. Késõbb meg arra váltam figyelmessé, hogy a helységek neveit már mindenütt magyarul olvashatom. Az a víztükör - mutatták -, mely amonnan a szemem kápráztatja, már a Duna, ez a föld itt körös-körül - mondták -, mely csak úgy izzott, rezgett a korai verõfénytõl, már magyar. Egy idõ múlva ütött-kopott tetõ alá, a végében kitört üvegû ablakokkal teli csarnokba értünk: a Nyugati pályaudvar, emlegették körülöttem, s az is volt csakugyan, nagyjában-egészében ráismertem.

Odakinn, az épület elõtt a nap egyenesen a járdára tûzött. Nagy volt a meleg, a lárma, a por meg a forgalom. A villamosok sárgák voltak, rajtuk hatos számjegy: így hát ez sem változott. Árusok is akadtak, furcsa süteményekkel, újságokkal, más egyébbel. Az emberek igen szépek voltak, s láthatóan mindnek dolga, fontos elfoglaltsága, mind sietett, nyargalt, futott valahová, lökdösõdve, különféle irányokba. Minékünk is - értesültem - a segélyhelyre kell tüstént jutnunk, ott a nevünket még azon melegében leadnunk, hogy legelsõbben is pénzhez, iratokhoz - az élet immár elengedhetetlen tartozékaihoz jussunk. Ez a bizonyos hely - tudtam meg - épp a másik: a Keleti pályaudvar környékén lelhetõ, s mindjárt a legelsõ utcasarkon meg is szálltunk egy villamost. Bár az utcákat kopottasnak, a házak sorát itt-ott foghíjasnak, a meglévõket pedig megviseltnek, máshol hiányosnak, lyukasnak meg ablaktalannak találtam, az útvonalra körülbelül mégis ráismertem, s ugyanúgy arra a térre is, ahol egy idõ múltán kiszálltunk. A segélyhelyet épp szemközt a, csakugyan, még eszemben levõ mozival, nagyobb, szürke, csúf középületben találtuk: udvara, elõcsarnoka, folyosói máris tele emberekkel. Ültek, álltak, sürögtek-forogtak, lármáztak, fecsegtek vagy hallgattak. Sokan voltak szedett-vedett öltözékben, lágerraktárak, hadseregek levetett holmijában, sapkájában, némelyek csíkos kabátban, mint én is, de már polgáriasan kicsípve is, fehér ingben, nyakkendõvel, hátul összekulcsolt kézzel fontos ügyekrõl tanakodva megint, méltóságtelin, úgy, mint mikor ennekelõtte még Auschwitzba mentek. Egy helyen lágerek viszonyait idézték föl, vetették össze, máshol a segítség összegének, mértékének a lehetõ kilátásait taglalgatták, megint mások az ügymenetben véltek körülményeskedést, jogtalan kiváltságokat, másoknak az õ kárukra való elõnyét, igaztalanságokat fölismerni, de egyetlen dologban mindenki egyetértett: várakozni kell, éspedig mindenesetre soká. Csakhogy ez engem igen untatott, s így aztán, vállamra véve a zsákomat, hamarost vissza az udvarra, onnan meg ki, a kapu elé ballagtam. Megint láttam a mozit, s eszembe jutott, ha jobb kéz irányban tán egy, de legföljebb két sarkot mennék, utamat - ha be nem csap emlékezetem - a Nefelejcs utca keresztezné.

A házat könnyen megtaláltam: megvolt, s miben sem különbözött az utca többi sárga vagy szürke, némileg roskatag házaitól - mármint ahogy legalábbis nékem tetszett. A hûvös kapualjban megtudtam a vén, szamárfüles névjegyzékbõl, hogy a szám is egyezik, és egész a második emeletre kell fölmennem. Lassacskán kapaszkodtam az avas, kissé savanykás illatú lépcsõházban, melynek ablakából a függõ körfolyosókra, odalenn meg a bánatosan tiszta házudvarra láttam: közepén némi gyep, no meg a szokott szomorkás fa iparkodott, csenevész, poros lombozattal. Szemközt bekötött hajú asszony sietett épp ki fürgén a porronggyal, máshonnan rádió muzsikaszava ért fülemhez, s valahol egy gyerek is bömbölt, de éktelenül. Amikor aztán kinyílt elõttem egy ajtó, igen meglepõdtem, mivel oly hosszú idõ után egyszerre csak Citrom Bandi apró, ferde szemét láttam ismét magam elõtt, csakhogy ezúttal egy még eléggé fiatal, fekete hajú, kissé zömök és nemigen magas nõ arcában. Hátrahõkölt kissé, bizonyára tán - véltem - a kabátom miatt, s hogy orromra ne találja csukni még valamiképp az ajtót, mindjárt kérdeztem: - Citrom Bandi itthon van-e? - Azt felelte: - Nincsen. - Kérdeztem, hogy most-e csupán, a jelen pillanatban, amire azt mondta, kicsikét megrázva fejét és a szemét is lehunyva közben: - Egyáltalán -, s csak mikor megint kinyitotta, vettem észre, hogy alulsó szempillái most egy kevéske nedvességtõl fénylenek. Kissé a szája is megvonaglott, s akkor hát azt találtam, legjobb mihamarább szedelkõznöm - hanem az elõszoba homályából egyszerre sovány, fejkendõs, sötét ruhás idõs asszony került elõ, s elõbb még néki is mondanom kellett: - Citrom Bandit keresem -, s õ is mondta: - Nincs itthon. - Õ azonban azon a nézeten volt: - Jöjjön vissza máskor. Pár nap múlva talán -, s észrevettem, hogy a fiatalabb nõ erre, de valami furcsa, elhárító s ugyanakkor mégis valamiképp erõtlen mozdulattal oldalt fordította kissé a fejét, miközben keze külsõ oldalát a szájához emelte, olyasformán, mintha valamilyen kikívánkozó szót, hangot akarna tán elnyomni, magába fojtani mintegy. Aztán el kellett még mondanom az öregasszonynak: - Együtt voltunk - magyarázkodnom: - Zeitzban - s valahogyan szigorú, már-már számon kérõ kérdésére: - És miért nem együtt jöttek haza? - mentegetõznöm szinte: - Elváltunk. Én aztán máshová kerültem. - Azt is tudni akarta: - Vannak-e még magyarok odakint? -, s azt feleltem: - Hogyne, sokan. - Amire, bizonyos látható diadallal, azt mondta a fiatal nõnek: - Látod! -, nékem meg: - Mondom mindig, hogy még csak most kezdenek jönni. De a lányom türelmetlen, õ már nem akar hinni - s már-már azt mondtam, de aztán inkább elhallgattam mégis, hogy az én nézetem szerint bizony õ az értelmesebb, õ ismeri Citrom Bandit jobban. Aztán még hívott: kerüljek beljebb, de azt válaszoltam, elõbb még haza is kell mennem. - Biztosan várják a szülei - mondta, s azt feleltem: - Hogyne. - No akkor - jegyezte még meg - siessen, hadd örüljenek -, s azzal el is mentem.

A pályaudvarhoz érve, mivel kezdtem igen érezni a lábom, no meg mivel a sok többi közt a régrõl ismert számmal is épp elibém kanyarodott egy, villamosra szálltam. Szikár öregasszony húzódott a nyitott peronon egy kissé félrébb, fura, ódivatú csipkegallérban. Hamarosan egy ember jött, sapkában, egyenruhában, és a jegyemet kérte. Mondtam néki: nincsen. Indítványozta: váltsak. Mondtam: idegenbõl jövök, nincsen pénzem. Akkor megnézte a kabátomat, engem, s azután meg az öregasszonyt is, majd értésemre adta, hogy az utazásnak törvényei vannak, s ezeket a törvényeket nem õ, hanem az õ fölötte állók hozták. - Ha nem vált jegyet, le kell szállnia - volt a véleménye. Mondtam neki: de hisz fáj a lábam, s erre, észrevettem, az öregasszony ki, a tájék felé fordult, de oly sértõdötten valahogyan, mintha csak néki hánytam volna a szemére netán, nem tudnám, mért. De a kocsi nyitott ajtaján, már messzirõl nagy lármával, termetes, fekete, csapzott ember csörtetett ki. Nyitott inget, világos vászonöltönyt, a válláról szíjon függõ fekete dobozt, kezében meg irattáskát hordott. Miféle dolog ez, kiáltotta, és: - Adjon egy jegyet! - intézkedett, pénzdarabot nyújtva, lökve inkább a kalauznak oda. Próbáltam köszönetet mondani, de félbeszakított, indulatosan tekintve körbe: - Inkább némelyeknek szégyenkezniük kellene - szólt, de a kalauz már a kocsiban járt, az öregasszony meg továbbra is kinézett. Akkor, megenyhült arccal, énfelém fordult. Kérdezte: - Németországból jössz, fiam? - Igen. - Koncentrációs táborból-e? - Természetesen. - Melyikbõl? A buchenwaldiból. - Igen, hallotta már hírét, tudja, az is „a náci pokolnak volt egyik bugyra” - így mondta. - Honnan hurcoltak el? - Budapestrõl. - Meddig voltál oda? - Egy évig, egészében. - Sok mindent láthattál fiacskám, sok borzalmat - mondta arra, s nem feleltem semmit. No de - így folytatta - fõ, hogy vége, elmúlt, s földerülõ arccal a házakra mutatva, melyek közt épp csörömpöltünk, érdeklõdött; mit érzek vajon most, újra itthon, s a város láttán, melyet elhagytam? Mondtam neki: - Gyûlöletet. - Elhallgatott, de hamarosan azt az észrevételt tette, hogy meg kell, sajnos, értenie az érzelmemet. Egyébként õszerinte „adott helyzetben” a gyûlöletnek is megvan a maga helye, szerepe, „sõt haszna”, és föltételezi, tette hozzá, egyetértünk és jól tudja, hogy kit gyûlölök. Mondtam neki: - Mindenkit. - Megint elhallgatott, ezúttal már hosszabb idõre, utána meg újra kezdte: - Sok borzalmon kellett-e keresztülmenned? -, s azt feleltem, attól függ, mit tart borzalomnak. Bizonyára - mondta erre, némiképpen feszélyezettnek látszó arccal - sokat kellett nélkülöznöm, éheznem, és valószínûleg vertek is talán, s mondtam neki: természetesen. - Miért mondod, édes fiam - kiáltott arra fel, de már-már úgy néztem, a türelmét vesztve -, mindenre azt, hogy „természetesen”, és mindig olyasmire, ami pedig egyáltalán nem az?! - Mondtam: koncentrációs táborban ez természetes. - Igen, igen - így õ -, ott igen, de… - s itt elakadt, habozott kissé - de… nohát, de maga a koncentrációs tábor nem természetes! - bukkant végre a megfelelõ szóra mintegy, s nem is feleltem néki semmit, mivel kezdtem lassan belátni: egy s más dologról sosem vitázhatunk, úgy látszik, idegenekkel, tudatlanokkal, bizonyos értelemben véve gyerekekkel, hogy így mondjam. Különben is - kaptam magam a változatlanul ott levõ, s éppen csak egy kissé kopárabbá és gondozatlanabbá vált térrõl rajta -, ideje leszállanom, és ezt be is jelentettem neki. De velem tartott, s egy árnyas, támlája vesztett padot mutatva arrébb, indítványozta: telepednénk oda egy percre.

Elõször némelyest bizonytalankodni látszott. Valójában - jegyezte meg - most kezdenek még csak „igazán feltárulni a rémségek”, és hozzátette, hogy „a világ egyelõre értetlenül áll a kérdés elõtt: hogyan, miként is történhetett mindez egyáltalán meg”? Nem szóltam semmit, és akkor egész felém fordulva, egyszerre csak azt mondta: - Nem akarnál, fiacskám, beszámolni az élményeidrõl? - Elcsodálkoztam kissé, és azt feleltem, hogy roppant sok érdekeset nemigen tudnék mondani néki. Akkor mosolygott kicsikét, és azt mondta: - Nem nekem: a világnak. - Amire, míg jobban csodálkozva, tudakoltam tõle: - De hát mirõl? - A lágerek pokláról - válaszolta õ, melyre én azt jegyeztem meg, hogy errõl meg egyáltalában semmit se mondhatok, mivel a pokolt nem ismerem, és még csak elképzelni se tudnám. De õ kijelentette, ez csak afféle hasonlat: - Nem pokolnak kell-e - kérdezte - elképzelnünk a koncentrációs tábort? - és azt feleltem, sarkammal közben néhány karikát írva lábam alá a porba, hogy ezt mindenki a maga módja és kedve szerint képzelheti el, hogy az én részemrõl azonban mindenesetre csak a koncentrációs tábort tudom elképzelni, mivel ezt valamennyire ismerem, a pokolt viszont nem. - De ha, mondjuk, mégis? - erõsködött, s pár újabb karika után azt feleltem: - Akkor olyan helynek képzelném, ahol nem lehet unatkozni -; márpedig, tettem hozzá, koncentrációs táborban lehetett, még Auschwitzban is - már bizonyos föltételek közt, persze. Arra hallgatott egy kicsit, majd meg azt kérdezte, de némiképp valahogy már-már a kedve ellenére szinte, úgy éreztem: - És ezt mivel magyarázod? -, s kis gondolkodás után azt találtam: - Az idõvel. - Hogyhogy az idõvel? - Úgy, hogy az idõ segít. - Segít…? miben? - Mindenben -, s próbáltam neki elmagyarázni, mennyire más dolog például megérkezni egy, ha nem is éppen fényûzõ, de egészében elfogadható, tiszta, takaros állomásra, ahol csak lassacskán, idõrendben, fokonként világosodik meg elõttünk minden. Mire egy fokozaton túl vagyunk, magunk mögött tudjuk, máris jön a következõ. Mire aztán mindent megtudunk, már meg is értettünk mindent. S mialatt mindent megért, ezenközben nem marad tétlen az ember: máris végzi az új dolgát, él cselekszik, mozog, teljesíti minden újabb fok minden újabb követelményét. Ha viszont nem volna ez az idõrend, s az egész ismeret mindjárt egyszerre, ott a helyszínen zúdulna ránk, meglehet, azt el sem bírná tán se koponyánk, sem a szívünk - próbáltam valamennyire megvilágítani néki, amire õ, zsebébõl közben szakadozott papirosú dobozt halászva elõ, melynek gyûrött cigarettáit énfelém is idetartotta, de elhárítottam, majd két nagy szippantás után két könyékkel a térdére támaszkodva, így elõredöntött felsõtesttel és rám se nézve, kissé valahogy érctelen, tompa hangon ezt mondta: - Értem. - Másrészt - folytattam -, az ebben a hiba, mondhatnám hátrány, hogy az idõt viszont el is kell tölteni. Láttam például - mondtam neki - foglyokat, akik négy, hat vagy éppen tizenkét esztendeje voltak már, pontosabban: voltak még mindig meg - koncentrációs táborban. Mármost ezeknek az embereknek mindezt a négy, hat vagy tizenkét esztendõt, vagyis utóbbi esetben tizenkétszer háromszázhatvanöt napot, azaz tizenkétszer, háromszázhatvanötször huszonnégy órát, továbbá tizenkétszer, háromszázhatvanötször, huszonnégyszer… s mindezt vissza, pillanatonként, percenként, óránként, naponként: vagyis végig az egészet el kellett valahogy tölteniök. Megint másrészt viszont - fûztem tovább - épp ez segíthetett õnékik is, mert ha mindez a tizenkétszer, háromszázhatvanötször, huszonnégyszer, hatvanszor és újra hatvanszornyi idõ mind egyszerre, egyetlen csapással szakadt volna a nyakukba, úgy bizonyára õk se állták volna - mint ahogy így állani bírták - se testtel, sem aggyal. S mivel hallgatott, hozzátettem még: - Így kell hát körülbelül elképzelni. - Õ meg erre, ugyanúgy, mint elõbb, csak cigaretta helyett, amit idõközben eldobott már, ezúttal az arcát tartva mind a két kezében, s talán ettõl még tompább, még fojtottabb hangon azt mondta: - Nem, nem lehet elképzelni -, s részemrõl ezt be is láttam. Gondoltam is: akkor hát, úgy látszik, ezért mondanak helyette inkább poklot, bizonyára.

De aztán hamarosan fölegyenesedett, az órájára nézett, és megváltozott az arca. Tudtomra adta: újságíró, mégpedig - mint hozzátette: - „egy demokratikus lapnál”, s akkor jöttem csak rá, hogy egyik-másik szava kire is emlékeztetett már eddig is a távolból: Vili bácsiéra - ha, elismertem, annyi különbséggel, mondhatnám hitelességgel is, mint amennyit körülbelül, mondjuk a rabbi szavaiban, s kiváltképp a tetteiben, a makacssága mértékében tudnék fölismerni, ha például a Lajos bácsiéval vetném össze. Ez a gondolat juttatta egyszerre eszembe, eszméltetett, most elõször tulajdonképp valóságosan is, a valószínû, hamaros viszontlátásra, s így az újságíró mondókáját aztán már csak félfüllel követtem. Szeretné - mondta - a találkozásunk véletlenjét „szerencsés véletlenné” alakítani. Indítványozta: írjunk cikket, indítsunk „cikksorozatot”. A cikkeket õ írná, de kizárólag az én szavaim alapján. Így némi pénzhez is juthatnék, aminek bizonyára hasznát látnám az „új élet” kezdetén, habár - tette némileg szabadkozó mosollyal hozzá - igen sokat „nem ajánlhat fel”, mivel a lap még új és „anyagi erõforrásai egyelõre csekélyek”. De jelen pillanatban, így tartotta, nem is ez a legfontosabb, hanem „a még vérzõ sebek begyógyítása és a bûnösök megbüntetése”. Mindenekelõtt is azonban „meg kell mozgatni a közvéleményt”, eloszlatni a „fásultságot, közönyt, sõt kételyt”. A közhelyek itt mit sem érnek, az okok, az igazság feltárására van, õszerinte, szükség, bármily „fájdalmas megpróbáltatás” is szembenéznünk vele. Az én szavaimban „sok eredetiséget”, egészükben a kor megnyilvánulását, az idõk - ha jól értettem - valami „szomorú bélyegét” látja, ami „új, egyéni szín a tényanyagok fárasztó áradatában” - így mondta, és a véleményemet kérdezte. Megjegyeztem, hogy elsõbben is a magam ügyét kéne elintéznem, de félreérthetett, úgy látszik, mert azt mondta: - Nem. Ez már nemcsak a te ügyed többé. Mindnyájunké, a világé -, s mondtam neki, igen, de hát most már ideje volna hazamennem; akkor „elnézésemet” kérte. Felálltunk, de még tétovázni, valamit fontolgatni látszott. Nem kezdhetnénk-e vajon - kérdezte - a cikkeket egy fényképpel a viszontlátás pillanatáról? Nem feleltem semmit, s akkor, apró félmosollyal, azt a megjegyzést tette, hogy „az újságírót némelykor tapintatlanságra kényszeríti a mestersége”, de hát ha nékem nincs ínyemre, a maga részérõl nem kívánná „erõltetni”. Aztán leült, a térden fekete noteszkönyvet nyitott ki, s jegyzett valamit sebes kézzel belé, majd kitépte a lapot, s megint fölállva, nékem nyújtotta ide. Az õ neve és szerkesztõségének címe van rajta, és „a közeli viszontlátás reményében” búcsúzik tõlem, mondta, majd meleg, húsos, kissé izzadt tenyerének barátságos szorítását éreztem. A véle való beszélgetést magam is kellemesnek, pihentetõnek, s õt magát is rokonszenvesnek és jóakaratúnak találtam. Még megvártam, míg alakja elvész a járókelõk forgatagában, s aztán dobtam csak el a céduláját.

Pár lépés után a házunkra ismertem. Megvolt, épségben, teljesen rendben. A kapualjban is a régi szag, a rácsos aknájában nyugvó rozoga lift meg a sárgára koptatott öreg lépcsõk fogadtak, s följebb, a lépcsõház egy bizonyos meghitt, sajátságos pillanatáról emlékezetes kanyarulatát is ott üdvözölhettem. Az emeletre érve, csöngettem ajtónkon. Hamarosan ki is nyílott, de épp csak annyira, amennyire a belsõ zár, amolyan kampós retesz, rigli lánca megengedte, s meg is lepõdtem kissé, mivel efféle szerkezetre régebbrõl nem emlékeztem. Az ajtórésbõl is idegen arc: körülbelül középkorú nõnek a sárga és csontos arca nézett rám ki. Kérdezte, kit keresek, s mondtam neki: itt lakom. - Nem - felelte õ -, itt mi lakunk -, s már csukta is volna az ajtót, de nem tudta, mivel a lábammal visszatartottam. Próbáltam néki elmagyarázni: tévedés, hisz innen mentem el, s egészen bizonyos, hogy itt lakunk, õ meg viszont nékem bizonygatta: én tévedek, minthogy itt kétségkívül õk laknak, szíves, udvarias, de sajnálkozó fejrázással, miközben õ az ajtót becsukni, én meg ebben visszatartani iparkodtam egyre. Egy pillanatban aztán, mikor fölnéztem a számra: nem véthettem-e el tán mégis az ajtót, s ezalatt engedhetett, úgy látszik, a lábam, az õ törekvése bizonyult sikeresebbnek, s hallottam, amint a becsapódó zárra kétszer is ráforgatta a kulcsot.

Vissza, a lépcsõkhöz menet ismerõs ajtó torpantott meg. Becsöngettem: kövér, termetes asszonyság vált csakhamar láthatóvá. Máris csukta volna - immár szokott módra - õ is beljebb az ajtót; hanem a háta mögött szemüveg villant, és a homályban Fleischmann bácsi szürke arca ködlött fel. Õmellette terebélyes has, papucs, nagy, vörös fej, gyermekies választék s egy szivar kihamvadt csonkja: az öreg Steiner bontakozott ki, éppúgy, ahogy idehagytam õket legutóbb, tegnap mintegy, a vámház elõtti estén. Álltak, néztek, majd a nevem kiáltották, és az öreg Steiner meg is ölelt, így, amint voltam, sapkásan, izzadtan, csíkos kabátomban. Magukkal vittek be, a szobába, Fleischmann néni meg a konyhába sietett, „egy falat harapnivalónak” utánanézni, mint mondta. Válaszolnom kellett a szokott kérdésekre: honnan, mint, mikor, hogyan? - majd meg én érdeklõdtem, s megtudtam, hogy lakásunkban valóban, már mások laknak. Tudakoltam: - És mi? -, s mivel valahogyan nehezen fogtak hozzá, kérdeztem: - Apám? -, amire meg végképp elhallgattak. Rövid idõ múlva egy kéz - azt hiszem, tán a Steiner bácsié - emelkedett lassan a magasba, kelt útra, majd telepedett rá, akár egy óvatos, öreg denevér, a karomra. Abból, amit azután elmondtak, lényegében annyit vettem ki, hogy „a gyászhír valódiságában, sajnos, nem kételkedhetünk”, mivel ez „volt bajtársak tanúságán alapszik”, akik szerint apám „rövid szenvedés után hunyt el”, egy „németországi táborban”, amely azonban tulajdonképp ausztriai területen fekszik, no… hogy is hívják… ejnye, s mondtam:

- Mauthausen. - Mauthausen! - örvendtek meg arra, majd komorodtak el ismét: - Igen, úgy van. - Kérdeztem tõlük aztán, hogy anyámról nincs-e véletlen valami értesülésük, s mindjárt mondták, hogyne, mégpedig örvendetes: él, egészséges, pár hónapja itt a házban járt, õk maguk látták, beszéltek vele, énutánam kérdezõsködött. Hát mostohaanyám? - kíváncsiskodtam még, s megtudtam: - Bizony, õ már közben férjhez ment. - No - tudakoltam -, és kihez vajon? -, s a névnél most is elakadtak. Egyik azt mondta: - Valami Kovács, ha jól tudom -, a másik meg: - Nem, nem Kovács, inkább Futó. - Mondtam: - Sütõ -, s most is örvendve bólogattak, bizonykodtak: - Úgy van, persze, Sütõ -, ugyanúgy, mint elõbb. Sokat köszönhet neki, „tulajdonképp mindent”, mondták el aztán: õ „mentette át a vagyont”, õ „bújtatta a nehéz idõkben” - így fogalmazták. - Talán - tûnõdött el Fleischmann bácsi - sietett egy kicsit - s ezzel az öreg Steiner is egyetértett. - Végeredményben azonban - tette õ hozzá - érthetõ -, amit meg viszont a másik öreg ismert el.

Aztán még elüldögéltem köztük egy ideig, mivel igen rég nem ültem már így, egy bordó kárpitú, puha bársonyfotelben. Fleischmann néni is megjött közben, s díszes szélû fehér porcelán tányéron zsírral megkent kenyeret hozott, tört paprikával meg vékony hagymakarikákkal ékesítve, mert úgy emlékezett, hogy ezt régebben igen szerettem, s amelyet a jelenre vonatkozóan is tüstént megerõsítettem. A két öreg meg ezalatt elmondta: „bizony, itthon sem volt könnyû”. Elbeszélésükbõl egészében valami kusza, zavaros és követhetetlen esemény benyomását, ködös körvonalait nyertem, amit lényegében nem nagyon láthattam, érthettem. Inkább csak egy szó igen gyakori, már-már fárasztóan sûrû ismétlõdését vettem a mondókájukban észre, mellyel minden újabb fordulót, változást, mozzanatot jelöltek: így például „jött” a csillagos ház, „jött” október tizenötödike, „jöttek” a nyilasok, „jött” a gettó, „jött” a Duna-part, „jött” a felszabadulás. No meg a szokott hibát: mintha ez az egész elmosódó, valósággal elképzelhetetlennek tetszõ és részleteiben - ahogy néztem - immár õnékik maguknak is teljességgel visszaállíthatatlan esemény nem is a percek, órák, napok, hetek és hónapok rendes medrében, hanem úgyszólván mind egyszerre, valahogy egyetlen kavargásban, szédületben, mondjuk egy amolyan furcsa, váratlanul duhajra fordult délutáni összejövetelen esett volna például meg, mikor a sok résztvevõ - hogy, hogy nem - hirtelenjében mind eszét veszti, és végül már azt se tudja tán, hogy mit is csinál. Egy bizonyos pillanatban azután elhallgattak, majd némi csend után az öreg Fleischmann egyszerre ezt a kérdést intézte hozzám: - És a jövõre nézve mik a terveid? - Meglepõdtem kissé, s mondtam neki: erre nemigen gondoltam még. Akkor a másik öreg is megmozdult, és felém hajolt a székén. A denevér is fölemelkedett megint, s a karom helyett ezúttal a térdemre ereszkedett rá. - Mindenekelõtt is - így szólt - el kell felejtened a borzalmakat. - Kérdeztem, egyre meglepettebben: - Miért? - Azért - válaszolta õ -, hogy élni tudjál -, s Fleischmann bácsi bólintott, és hozzátette: - Szabadon élni -, amire meg a másik öreg bólintott, és tette hozzá: - Ilyen teherrel nem kezdhetünk új életet -, s ebben némelyest igaza is volt, elismertem. Csak hát nem egész értettem, mint kívánhatnak olyat, ami lehetetlen, s meg is jegyeztem, hogy ami megtörtént, az megtörtént, s hogy végre is nem parancsolhatok az emlékezetemnek. Új életet - vélekedtem - akkor kezdhetnék csak, ha újra megszületnék, vagy ha valami bántalom, betegség vagy efféle érné az elmémet, amit remélhetõen tán csak nem kívánnak nékem. - Különben is - tettem hozzá -, nem vettem észre, hogy borzalmak voltak -, s akkor, láttam, igen meglepõdtek. Hogy értsék azt - akarták tudni -, hogy „nem vettem észre”? Akkor meg viszont én kérdeztem tõlük: és õk meg vajon mit csináltak azokban a bizonyos „nehéz idõkben”? - Hát… éltünk - töprengett el az egyik. - Megpróbáltuk túlélni - tette hozzá a másik. Azaz tehát: õk is mindig léptek egyet - jegyeztem meg én. Mit jelentsen ez, hogy „léptek”? - értetlenkedtek õk, s akkor nékik is elbeszéltem, hogyan s mint is ment ez például Auschwitzban. Egy szerelvényre - nem mondom, hogy mindig és föltétlenül, mivel ezt nem tudhatom -, de a mi esetünkben mindenesetre körülbelül háromezer személyt kell számítani. Vegyünk ebbõl férfiakból, mondjuk ezret. A vizsgálatra számoljunk esetenként egy-két másodpercet, gyakrabban egyet, mint kettõt. A legelsõt és a legutolsót ne nézzük, mivel ez sosem számít. De a középen, ahol én is álltam, ilyenképpen tíz-húsz percet kell tehát adnunk várakozásra, míg addig a pontig érünk, ahol eldõl: rögtön gáz-e, vagy egyelõre további esély? Ezenközben mármost a sor egyre mozog, egyre halad, s mindenki lép egy fokot, apróbbat, nagyobbat, a mûködési sebesség kívánalma szerint.

Akkor egy kis csend lett, amit egyetlen zörej tört csupán meg: Fleischmann néni elvette elõlem és kivitte az üres tányért, s nem is láttam visszatérni aztán. A két öreg meg kérdezte: „hogyan jön ez ide és mit akarok mondani vele?” Azt feleltem, semmi különöset, de hát nem egész úgy volt csak, hogy „jött”: mi is mentünk. Csak most látszik minden késznek, befejezettnek, megmásíthatatlannak, véglegesnek, ily roppant gyorsnak és ily rettentõ homályosnak, úgy, hogy „jött”: most, így utólag csupán, ha hátrafelé, a visszájáról nézzük. No meg persze, ha elõre tudjuk a sorsot. Akkor, csakugyan, mindössze az idõ múlását tarthatjuk számon. Egy ostoba csók például ugyanolyan szükségesség, mint, mondjuk, egy moccanatlan nap a vámházban vagy a gázkamrák. Csakhogy, akár hátra, akár elõre nézünk, mindkettõ hibás szemlélet - vélekedtem. Elvégre is húsz perc olykor, és önmagában véve is, meglehetõs nagy idõ. Minden perc elkezdõdött, tartott, majd befejezõdött, mielõtt a következõ kezdõdött volna ismét. Mármost - mondtam - vegyük csak fontolóra: mindegyik ilyen perc hozhatott volna tulajdonképp valami újat. Valójában nem hozott, természetesen - de hát azért el kell ismerni: hozhatott volna, végeredményben mindenikben történhetett volna valami más is, mint ami történetesen történt, Auschwitzban éppúgy, akárcsak, tegyük föl, itthon, mikor apámat búcsúztattuk.

Erre az utolsó szavamra akkor az öreg Steiner megmozdult valahogyan. - De hát mit tehettünk volna?! - kérdezte félig-meddig haragvó, félig meddig panaszos arccal. Mondtam neki: semmit, természetesen; vagy - tettem hozzá - bármit, ami éppoly esztelenség lett volna, mint az, hogy semmit sem tettünk, megint, és mindig csak természetesen. - De nem errõl van szó - próbáltam folytatni, magyarázni nékik. - Mirõl hát tulajdonképpen? - kérdezték, õk is már-már türelmüket vesztve, s azt feleltem, éreztem, magam is egyre mérgesebben: - A lépésekrõl. - Mindenki lépett, amíg csak léphetett: én is megtettem a magam lépéseit, és nem csupán a birkenaui sorban, hanem már itthon. Léptem apámmal, és léptem anyámmal, léptem Annamáriával, és léptem - s mindközt tán a legnehezebbet - a nagyobbik nõvérrel. Most már meg tudnám mondani néki, mit jelent az, hogy „zsidó”: semmit, nékem s eredetileg legalább semmit, míg csak el nem kezdõdnek a lépések. Semmi sem igaz, nincs más vér és nincs egyéb, csak… akadtam el, de jutott hirtelen az újságíró szava az eszembe: csak adott helyzetek vannak és bennük levõ újabb adottságok. Én is végigéltem egy adott sorsot. Nem az én sorsom volt, de én éltem végig - és sehogy se értettem, hogy is nem fér fejükbe: most már valamit kezdenem kell vele, valahová oda-, valamihez hozzá kell illesztenem, most már elvégre nem érhetem be annyival, hogy tévedés volt, vakeset, afféle kisiklás, vagy hogy meg sem történt, netalántán. Láttam, igen jól láttam, hogy nem nagyon értenek, szavaim nincsenek igen ínyükre, sõt egyik-másik mintha egyenest ingerelné õket. Láttam, hogy Steiner bácsi itt-ott közbeavatkozott, máshol már-már felugrott volna, láttam, amint a másik öreg azonban visszatartja, s hallottam, mikor mondta néki: - Hagyja: nem látja, hogy csak beszélni akar? Hadd beszéljen, hagyja -, s én beszéltem is, meglehet, hiába, és összefüggéstelenül is egy kissé. Azért így is értésükre adtam: sosem kezdhetünk új életet, mindig csak a régit folytathatjuk. Én léptem, és nem más, s kijelentettem, hogy az adott sorsomban mindvégig becsületes voltam. Az egyetlen folt, mondhatnám szépséghiha, az egyetlen esetlegesség, amit netán a szememre vethetnek, az, hogy most itt beszélgetünk - de hát errõl nem én tehetek. Azt akarják, hogy ez az egész becsület és valamennyi elõzõ lépésem mind-mind az értelmét veszítse? Miért ez a hirtelen pálfordulat, miért ez az ellenszegülés, miért, hogy nem akarják belátni: ha sors van, akkor nem lehetséges a szabadság; ha viszont - folytattam magam is egyre meglepettebben, egyre jobban belémelegedve -, ha viszont szabadság van, akkor nincs sors, azazhogy - álltam meg, de csak lélegzetvételnyi szünetre -, azazhogy akkor mi magunk vagyunk a sors - jöttem rá egyszerre, de oly világossággal e pillanatban, mint ez ideig még soha. Kissé sajnálom is, hogy csak õvelük, s nem értelmesebb, hogy úgy mondjam, méltóbb ellenfelekkel állok szemben. De hát õk voltak itt most, õk vannak - e percben legalább így rémlett szinte - mindenütt, s mindenesetre õk voltak ott akkor is, amikor apámat búcsúztattuk. Õk is megtették a maguk lépéseit. Õk is elõre tudtak, õk is elõre láttak mindent, õk is úgy búcsúztak apámtól, mintha már temettük volna, és késõbb is csak azon kaptak össze, hogy helyiérdekû villamoson vagy inkább autóbusszal menjek-e Auschwitzba… de itt már nemcsak Steiner bácsi, hanem még az öreg Fleischmann is fölugrott. Azért most is iparkodott visszatartani, de már nem tudta. - Hogyan? - ripakodott rám paprikavörös arccal, és öklével a mellére csapva: - Még talán mi vagyunk a bûnösök, mi, az áldozatok?! - s próbáltam néki elmagyarázni: nem bûn, csak be kéne látni, szerényen, egyszerûen, épp csupán az értelem miatt, a becsület kedvéért, hogy így mondjam. Nem lehet, próbálják megérteni, nem lehet mindent elvenni tõlem, nem lehet, hogy ne legyek se gyõztes, se vesztes, hogy ne lehessen igazam, s hogy ne is tévedhettem volna, hogy semminek se legyek sem oka, sem eredménye, egyszerûen - próbálják meg belátni, könyörögtem szinte: nem nyelhetem le azt az ostoba keserûséget, hogy pusztán csak ártatlan legyek. Hanem hát, láttam, nem akarnak belátni semmit, s így azután, véve a zsákom meg a sapkám, pár zavaros szó, mozdulat, még egy-egy befejezetlen taglejtés, és függõben maradt mondat közepett, távoztam.

Odalenn az utca fogadott. Anyámhoz villamossal kell mennem. De most már eszembe jutott: persze, hisz nincs pénzem, s így elhatároztam, gyalog megyek. Hogy erõt gyûjtsek, egy percre megálltam még a téren, az elõbbi padnál. Arra elöl, amerre mennem kell majd, s ahol az utca meghosszabbodni, kitágulni és a végtelenbe veszni látszik, a kéklõ dombok fölött már lilák voltak a bárányfelhõk és bíborszínû az ég. Köröttem is, mintha valami változott volna: csökkent a forgalom, az emberek léptei lelassultak, hangjuk elcsöndesedett, tekintetük megenyhült és arcuk mintha egymás felé fordult volna. Az a bizonyos jellegzetes óra volt ez - még most, még itt is felismertem -, legkedvesebb órám a táborban, s valami éles, fájdalmas és hiábavaló érzés fogott el utána: a honvágy. Egyszerre minden megelevenedett, minden itt volt és föltolult bennem, mind megleptek furcsa hangulatai, megremegtettek apró emlékei. Igen, egy bizonyos értelemben ott tisztább és egyszerûbb volt az élet. Minden eszembe jutott, és mindenkit sorra vettem, azokat is, akik nem érdekeltek, és azokat is, akiknek minden igazolásuk csakis ez a számbavétel, az én ittlétem lehet: Citrom Bandit, Pjetykát, Bohúst, az orvost és mind a többieket. S most elõször gondoltam rájuk egy csöppnyi szemrehányással, valami szeretõ nehezteléssel.

De hát ne túlozzunk, hisz épp ez a bökkenõ: itt vagyok, s jól tudom, minden érvet elfogadok, azon az áron, hogy élnem lehet. Igen, ahogy körülnéztem ezen a szelíd, alkonyati téren, ezen a viharvert s mégis ezer ígérettel teli utcán, máris éreztem, mint növekszik, mint gyülemlik bennem a készség: folytatni fogom folytathatatlan életemet. Anyám vár, s bizonyára igen megörvend majd nékem, szegény. Emlékszem, valaha az volt a terve, hogy mérnök, orvos vagy valami efféle legyek. Így is lesz minden bizonnyal, úgy, amint kívánja; nincs oly képtelenség, amit ne élnénk át természetesen, s utamon, máris tudom, ott leselkedik rám, mint valami kikerülhetetlen csapda, a boldogság. Hisz még ott, a kémények mellett is volt a kínok szünetében valami, ami a boldogsághoz hasonlított. Mindenki csak a viszontagságokról, a „borzalmakról” kérdez: holott az én számomra tán ez az élmény marad a legemlékezetesebb. Igen, errõl kéne, a koncentrációs táborok boldogságáról beszélnem nékik legközelebb, ha majd kérdik.

Ha ugyan kérdik. S hacsak magam is el nem felejtem.

 

Vége

